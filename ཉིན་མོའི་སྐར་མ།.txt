ཀུན་ཕན་དེབ་ཕྲེང༌།༡༡
ཉིན་མོའི་སྐར་མ།
རྩོམ་པ་པོ།
གིཇུབྷཱཨི བདྷེཀཱ
བོད་སྒྱུར་བ།
བསྟན་འཛིན་ནམ་མཁའ།
བོད་ཀྱི་དཔེ་མཛོད་ཁང་།

དཀར་ཆག
དཔར་སྐྲུན་མཚམས་སྦྱོར། .. … ..v
ཆེད་བརྗོད། .. … …………vii
ལེགས་གསོལ། . . . ix
གླེང་བརྗོད། .xi
སྒྱུར་བ་པོའི་གཏམ། .. XV···
ལེའུ་དང་པོ། ..1
ལེའུ་གཉིས་པ། .45
ཚོད་ལྟའི་འཕེལ་རྒྱས། ...45
ལེའུ་གསུམ་པ། . ...79
ཟླ་བ་དྲུག་གི་མཇུག་ཏུ།. .79
མཇུག་མཐའི་ཚོགས་འདུ། 137
ཐུགས་སྣང་དགོས་པའི་གལ་ཆེའི་ཚིག་འབྲུ་འགའ། 174
རང་ཉིད་ཀྱི་མི་ཚེའི་ལོ་རྒྱུས་སྙིང་བསྡུས། .. 177
ཐུགས་རྗེ་ཆེ་ཞུ། ... 179
དཔར་སྐྲུན་སྨོན་ཚིག .. 183

དཔར་སྐྲུན་མཚམས་སྦྱོར།
༄༅། །སློབ་ཁྲིད་ཐབས་ལམ་གྱི་དཔེ་དེབ་འདི་ནི་དབྱིན་ཡིག་ཏུ་
Divasvapna ཞེས་པའི་དེབ་འདི་ཡི་བོད་འགྱུར་ཞིག་ཡིན། ལོ་གཉིས་ཀྱི་
སྔོན་དུ་རྒན་འཕན་པོ་བསམ་གྲུབ་ལགས་དང་ཚེ་རིང་ཆོས་སྐྱིད་རྣམ་གཉིས་
ནས་བོད་འགྱུར་བགྱིས་ཏེ་ཤེས་རིག་ལས་ཁུངས་ནས་དཔར་འགྲེམས་བགྱིས་
སོ༑ ༑སྔ་ལོ་ན་གཞོན་བསྟན་འཛིན་ནམ་མཁའ་ལགས་ནས་སླར་ཡང་དཔེ་
དེབ་འདི་ཉིད་བོད་འགྱུར་བགྱིས་ཏེ་བོད་ཀྱི་དཔེ་མཛོད་ཁང་དུ་དཔར་སྐྲུན་
འཐུས་མིན་བཀའ་འདྲི་གནང་བྱུང་། འདི་ནས་དེ་སྔོན་དཔར་སྐྲུན་གྲུབ་པ་
ཤེས་ཏེ་འབྲེལ་ཡོད་ཤེས་ལྷན་ལ་བོད་འགྱུར་འདིའི་སྐོར་བཀའ་འདྲི་ཞུས།
བོད་འགྱུར་དེབ་དེ་ད་ལྟ་ཆ་ཚང་རྫོགས་ཟིན་ཏེ་དགོས་མཁོ་ཅན་རྣམས་ལ་བླུ་
ཡོན་གྱི་གོ་སྐབས་མེད་པའང་ཤེས་བྱུང་།
ལྷག་པར་ཨོ་སི་ཊོ་ལི་ཡའི་རྒྱལ་ཡོངས་གཙུག་ལག་སློབ་ཁང་གི་
སློབ་དཔོན་ཆུང་ཚེ་རིང་ལགས་ཀྱིས་དཔེ་དེབ་འདིར་ཆེད་བརྗོད་སྤེལ་བ་
དང་། སཾ་བྷོ་ཊ་བོད་སློབ་ཚོགས་པའི་བོད་ཡིག་རྒྱུས་སྟོན་པ་རྒན་པ་སངས་
ཚེ་རིང་ལགས་ནས་ལེགས་གསོལ་རྩོམ་འབྲི་སྤེལ་ཞིང་། དེ་རྗེས་འདི་ནས་
ལེགས་པར་བསྐྱར་ཞིབ་མཚུངས་བསྡུར་བྱས་ཏེ་རི་མོ་ནང་འཇུག་དང་། ས་
བཅད་ཨང་གྲངས་མ་དེབ་ངོ་མ་བཞིན་མཚམས་སྦྱོར་ཡང་བགྱིས། དཔེ་དེབ་
ཀྱི་མ་གྲོན་ཡང་ནམ་མཁའ་ལགས་རང་ཉིད་ཀྱིས་གཏོང་གཏན་འཁེལ་བས་
ང་ཚོའི་དཔར་སྐྲུན་གྱི་ལས་ཀ་སྟབས་བདེར་བཟོས་བྱུང་། དཔེ་དེབ་འདི་ཡི་
གལ་ཆེ་ཚུལ་ངོ་མ་ནི་སློབ་ཁྲིད་ཐབས་ལམ་ཟེར་བ་དེ་སངས་རྒྱས་ཀྱི་གཞུང་
དུ་གསལ་བ་བཞིན་གང་ལ་གང་འདུལ་གྱི་ཐབས་ལམ་བསྟེན་དགོས་པ་རྩལ་

vi ཉིན་མོའི་སྐར་མ།
དུ་བཏོན་ནས་བཤད་ཡོད། གནའ་རབས་ཀྱི་ཐབས་ལམ་ཅི་ཙམ་བཟང་ནའང་
གལ་ཏེ་རང་གི་སློབ་ཕྲུག་ལ་ད་ལྟ་དེ་ཙམ་ཕན་ཐོགས་ཀྱི་མི་འདུག་ན་ཐབས་
མ་གསར་པ་བསྟེན་དགོས་པ་གསུངས་ཡོད། ཡིན་ནའང་འདི་ནང་བཤད་
པ་ཀུན་ཤ་གཟུག་ཟ་རྐྱང་གནང་མི་འོས་པ་ནི་གནས་ཚུལ་ཀུན་ལ་སྦྱར་ཆོག་
ན་འདི་ལའང་ངེས་པར་སྐབས་བསྟུན་གནང་གལ་ཆེ།
དཔེ་དེབ་འདི་ཡི་བོད་འགྱུར་སྔ་མར་ཉིན་མོའི་རྨི་ལམ་ཞེས་བོད་འགྱུར་
གནང་མོད། ད་ལམ་གྱི་བོད་འགྱུར་འདིར་ནམ་མཁའ་ལགས་དང་ང་ཚོས་གྲོས་
བསྡུར་བགྱིས་ཏེ་ཉིན་མོའི་སྐར་མ་ཞེས་བསྒྱུར་བ་ནི་དེ་སྔོན་གྱི་བོད་འགྱུར་དང་
མི་འཁྲུལ་བར་དམིགས་པ་ཡིན། ལར་ནས་ཉིན་མོའི་རྨི་ལམ་ནི་Divasvapna
ཡི་ཐད་འགྱུར་དང་ཉིན་མོའི་སྐར་མ་ནི་དོན་འགྱུར་ཡིན་ན་མི་འཐད་པ་མེད་
པར་སྙམ། ཉིན་མོའི་སྐར་མ་ཞེས་པ་དཔེ་དེབ་འདི་ཡི་དོན་འགྱུར་ཡིན་པའི་རྒྱུ་
མཚན་ནི་སློབ་ཁྲིད་ཐབས་ལམ་འདི་ན་གསལ་བ་རྣམས་མི་སྲིད་པ་ཞིག་མིན་
ཀྱང་དཀོན་པའི་ཚད་དུ་ཡིན་པ་དོན་གྱིས་བསྟན་པར་བསམས་སོང་།
དེབ་འདི་དམིགས་བཀར་གཞི་རིམ་གྱི་དགེ་རྒན་རྣམས་ལ་ཤིན་
ཏུ་ཕན་ཐོགས་ཆེན་པོ་ཡོད་ཅིང་། དེར་བརྟེན་ད་ལམ་བོད་ཀྱི་དཔེ་མཛོད་
ཁང་ནས་ཀུན་ཕན་དེབ་ཕྲེང་༡༡ པར་དཔར་སྐྲུན་བྱེད་ཀྱི་ཡོད་ཅིང་ཀུན་ལ་
གཅིག་ཏུ་སྨན་པར་སྨོན་ནོ། །བོད་ཀྱི་དཔེ་མཛོད་ཁང་གི་རིག་གཞུང་ཉམས་
ཞིབ་དང་དཔར་སྐྲུན་འགན་འཛིན་གཅིག་ལྕོགས་གུས་ན་ག་སངས་རྒྱས་
བསྟན་དར་གྱིས་རབ་གནས་ཆུ་མོ་ཡོས་ལོ་སྟེ་ཕྱི་ལོ་༢༠༢༣ ཟླ་བ་༣ པའི་ཚེས་
༢༤ ཉིན་དཔར་སྐྲུན་མཚམས་སྦྱོར་དུ་སྤེལ།།

ཆེད་བརྗོད།
༄༅། །ཉིན་མོའི་སྐར་མ་ཞེས་པའི་དེབ་འདི་ནི། རྒྱ་གར་རང་བཙན་མ་ཐོབ
གོང་དུ་ཡུལ་འདིའི་ཤེས་ཡོན་རིག་གཞུང་ཐད་མཛད་རྗེས་ཆེ་བའི་བདག་
ཉིད་ཆེན་པོ་གཱཎྜཱི་(1869-1948) དང་། ར་བཱིནདྲནཱཐཋཱཀུར། (1861-1941)
ཨརབིནྡགྷོཥ། (1872-1950) གིཇུ་བྷཱ་ཨི་(1885-1939) སོགས་བྱུང་བ་ལས།
ཕྱི་མས་བརྩམས་པའི་སྒྲུང་ཤུགས་རྐྱེན་ཤིན་ཏུ་ཆེ་བ་ཞིག་ཡིན་སྟབས་སྐད་
ཡིག་མང་པོར་བསྒྱུར་ཟིན།
གིཇུ་བྷཱ་ཨི་ཡིས་སྐབས་དེར་སྔོན་ཐོན་ཡིན་པའི་མོན་ཊེ་སོ་རིའི་ལམ་
ལུགས་(Montessori) གཞི་ལ་བཞག་ཐོག་རྒྱ་གར་གྱི་སྤྱི་ཚོགས་དང་རིག་
གཞུང་། མཐུན་རྐྱེན་བཅས་དང་འཚམ་པའི་ལམ་ལུགས་གསར་པ་ཞིག་རྒྱ་
གར་ནང་གསར་སྤེལ་མཛད་པར་བདག་ཉིད་ཆེན་པོ་གཉིས་ཀྱང་བསྔགས་
བརྗོད་མཛད།
ཉིན་མོའི་སྐར་མ་ནི། གིཇུ་བྷཱ་ཨི་ཡི་བྱིས་པའི་ཤེས་ཡོན་ཐད་ཀྱི་ལྟ་གྲུབ་
དང་ཐབས་ལམ་གཉིས་ཀ་གོ་བདེའི་སྒྲུང་གིས་གསལ་བར་བྱས་པ་ཞིག་ཡིན་
ཞིང་།འདི་ལས་ཁོང་གིས་བྱིས་པ་ནི་དབུས་སམ་གཙོ་བོ་དང་།དགེ་རྒན་དང་
འཛིན་སྐྱོང་སོགས་ནི་བྱིས་པའི་མཐའ་ཁོར་དུ་མཐུན་རྐྱེན་སྦྱོར་མཁན་ཡིན་
དགོས་པ། བྱིས་པ་རྣམས་སློབ་གྲྭའི་ནང་འཇིགས་སྣང་མེད་པར་ཤེས་བྱའི་
གནས་ལ་རང་སྟོབས་དང་སྤྲོ་བས་ཞུགས་ཏེ་ལེགས་ཉེས་འབྱེད་པ་དང་གསར་
རྩོམ་གྱི་བློ་གྲོས་རྒྱས་དགོས་པ། དེ་ལྟར་ཡོང་བར་བྱིས་པར་རང་དབང་སྤྲོད་

viii ཉིན་མོའི་སྐར་མ།
དགོས་ལ་ཁོང་ཚོའི་ཁམས་དང་མོས་པར་གུས་ཞབས་སམ་བསྟུན་དགོས་པར་
བཞེད། སྐབས་དེ་དུས་སྔོན་འགྲོའི་འཛིན་གྲྭར་ལག་ལེན་དངོས་ཀྱི་ཐོག་ནས
དེ་འདྲའི་མཐོང་ཆེན་དང་དོ་སྣང་བྱེད་མཁན་ཤར་ཕྱོགས་ཡུལ་ཁག་ནང་ཁོང་
ལས་ལྷག་པ་བྱུང་མེད་ཚོད།
ཉིན་མོའི་སྐར་མ་ནི། ད་ལྟའང་འཛམ་གླིང་ཡོངས་ཀྱི་རྨི་ལམ་ཞིག་རེད།
དེབ་འདི་བོད་ཡིག་ཏུ་བསྒྱུར་བ་འདིས། ང་ཚོ་བོད་སྐད་སྨྲ་བ་ཚོ་དང་རྨི་ལམ་
འདིའི་བར་འབྲེལ་ཟམ་བསྐྲུན་པ་རེད་ལ། ང་ཚོའི་གཞི་རིམ་ཤེས་ཡོན་སྲིད་
བྱུས་ལག་བསྟར་གྱི་ཐད་ལའང་ལེགས་སྐྱེས་ཕུལ་བ་རེད། སྒྱུར་བ་པོའི་ལེགས
བྱས་ལ་བསྔགས་བརྗོད་དང་བཅས། ཨོ་སི་ཊོ་ལི་ཡའི་རྒྱལ་ཡོངས་གཙུག་ལག
སློབ་ཁང་གི་སློབ་དཔོན་མིང་འཛིན་ཆུང་ཚེ་རིང་གིས་ཕུལ།

ལེགས་གསོལ།
༄༅། །བཙན་བྱོལ་དུ་འཁྲུངས་ཤིང་གནའ་དེང་ཟུང་ལ་ཤེས་འཇོན་ལྡན་པའི
བསྟན་འཛིན་ནམ་མཁའ་ལགས་ཀྱིས་བོད་བསྒྱུར་བྱས་པའི་དཔེ་དེབ་འདི་
ཉིད་གཞན་གྱི་སྤྱན་ལམ་དུ་ཕུལ་ནས། མེ་ཏོག་སྣ་བརྒྱ་བཞད་པའི་རང་རིགས་
ཀྱི་སྐྱེད་ཚལ་དུ་ལྷག་པར་མཛེས་ཤིང་མཁོ་བའི་མེ་ཏོག་གསར་པ་ཞིག་བཞད་
པ་འདིས། ཕྱིན་ཆད་རང་རིགས་དགེ་རྒན་ཚོར་སྐོམ་པ་ཆུ་འདོད་ལྟར་རེ་བ་
སྐོང་ལ་མིག་དཔེ་བཟང་པོ་ཞིག་ཏུའང་འགྱུར་ངེས་ཡིན། དཔེར་ན་འགྱུར་
དེབ་འདིའི་ནང་དུ་དགེ་རྒན་ཚོས་སློབ་མ་ཚོའི་ཤེས་རིག་གོང་འཕེལ་གཏོང་
སླད་དུ། སློབ་དེབ་དང་བསླབ་གཞི་རྩ་འཛིན་ཁོ་ན་ལ་བློ་མ་བཅོལ་བར་དགེ་
རྒན་རང་ཉིད་ཀྱིས་དུས་ནས་དུས་སུ་རྣམ་དཔྱོད་དང་ཀླད་པ་དཀྲུགས་ནས།
སློབ་མའི་ཁམས་མོས་དང་འཚམ་པའི་སློབ་ཚན་འཆར་འགོད་བྱེད་དགོས་
པའི་གནད་འགག་རྣམས་བསྟན་ཅིང་། གལ་ཏེ་འཆར་འགོད་ལྟར་ལམ་ལྷོང་
མ་ཡོང་ནའང་དེར་གདོང་ལེན་ཇི་ལྟར་བྱེད་ཚུལ་དང་སློབ་ཁྲིད་ཐབས་ལམ་
གསར་པ་འཚོལ་ཞིབ་བྱེད་ཚུལ་ལམ་སྟོན་གནང་འདུག་ལ། སློབ་ཁྲིད་ཐབས་
ལམ་ལེགས་གྲུབ་ཡོང་བར་ཐོག་མར་སློབ་མའི་ཕྱི་ནང་གསང་གསུམ་གྱི་
གནད་དོན་དང་། ཕྱོགས་ཡོངས་ཀྱི་བདེ་སྡུག་ལ་གཟིགས་སྐྱོང་གནང་ཐུབ་
མཁན་ཞིག་དགོས་པ་དང་། དགེ་རྒན་ཞིག་ཡིན་ན་དཀའ་ངལ་ཆེན་པོ་ལྔ་ལ་
གདོང་ལེན་བྱེད་དགོས་ཏེ། སྤྱི་ཚོགས་ཀྱི་ཕྱོགས་རྐྱེན་དང་། ཁྱིམ་བདག་གི་
ཕྱོགས་རྐྱེན། འཛིན་སྐྱོང་གི་ཕྱོགས་རྐྱེན། སློབ་མའི་ཕྱོགས་རྐྱེན། དགེ་རྒན་

x ཉིན་མོའི་སྐར་མ།
ནང་ཁུལ་གྱི་ཕྱོགས་རྐྱེན་བཅས་ལ་གདོང་ལེན་གང་འདྲ་བྱེད་དགོས་མིན
གསལ་སྟོན་བྱས་ཤིང་། གོང་རིམ་ལ་བཅོས་མའི་སྤྲེལ་ལད་དང་འཁྲབ་སྟོན་གྱི་
བྱ་སྤྱོད་ལ་དུས་འདས་ནས་སློབ་མའི་ཤེས་ཡོན་ལ་འཐུས་ཤོར་ཕྱིན་ན་དེ་ལས་
ཕམ་པ་གཞན་མེད་ལ། དེ་ལས་སྐྱོ་བ་ཡང་གཞན་མེད་པ་བསྟན་པར་མ་ཟད།
མིང་ཚིག་དང་།བྱ་ཚིག།རྒྱན་ཚིག་སོགས་ཀྱི་སློབ་ཁྲིད་ཐབས་ལམ།རྩེད་མོའི་
ལམ་ནས་སློབ་ཁྲིད་བྱེད་སྟངས་མང་པོ་བསྟན་འདུག་ན་ང་ཚོར་ཁ་ཡོད་ལག་
ཡོད་ཀྱི་དོན་ཕན་ལྡན་པ་ཞིག་ཡོང་ངེས།
མདོར་ན། རྒན་ལགས་ཀྱིས་ལས་ཞོར་དུ་དཀའ་བ་ཁྱད་དུ་བསད་ཅིང་
ངལ་བ་དང་དུ་བླངས་ཏེ། ཞུམ་པ་མེད་པའི་སྙིང་སྟོབས་དང་འགྱུར་བ་མེད་
པའི་ཆོད་སེམས་བརྟན་པོའི་མཐུན་རྐྱེན་དང་འགྲོགས་ནས་རབ་དཀར་དྲི་མ་
མེད་པའི་རང་གི་བྱ་སྤྱོད་ཀྱིས་ང་ཚོར་ཉེ་བར་མཁོ་བའི་སློབ་གསོའི་དཔེ་དེབ་
གསར་པ་ཞིག་འུ་ཅག་གི་མིག་ལམ་དུ་བཀྲམས་པར་སྙིང་ཐག་པ་ནས་ཐུགས་
རྗེ་ཆེ་ཞུ་རྒྱུ་ཡིན།
སཾ་བྷོ་ཊ་བོད་སློབ་ཚོགས་པའི་བོད་ཡིག་རྒྱུས་སྟོན་པ་པ་སངས་ཚེ་རིང་
གིས་ཕྱི་ལོ་༢༠༢༠ཟླ་༡༠ཚེས་༩ཉིན་བཟང་པོར།

གླེང་བརྗོད།
༄༅།།འདས་ཟིན་པའི་ལོ་ངོ་བརྒྱ་དང་ལྔ་བཅུ་ལྷག་གི་གོང་རྒྱ་གར་ནང་མི་
སེར་སྤེལ་ཡུལ་རིང་ལུགས་ཀྱིས་རྐྱེན་པས་རྒྱ་གར་གྱི་བྱིས་པའི་སློབ་དགེ་
ཡོངས་རྫོགས་གནོན་ཤུགས་འོག་ལ་བག་ཉལ་གྱི་མི་ཚེ་སྐྱེལ་དགོས་པར་དང་
ལེན་མ་གནང་ཐབས་མེད་ཆགས་ཡོད་ཅིང་། ཡང་ཕྱོགས་གཞན་ནས་ཞུས་ན་
སློབ་གྲྭའི་ལམ་ལུགས་དེ་རྒྱ་ཆེར་ཕྱིན་པའི་དབང་གིས་ཤེས་ཡོན་གྱི་གོ་རྟོགས
དེ་ཡུལ་གྱི་མཐའ་མཚམས་སུ་ཁྱབ་གདལ་ཕྱིན། འོན་ཀྱང་སློབ་ཕྲུག་ས་ཡ་མང་
པོ་གདམ་ཀ་མེད་པའི་ལམ་ལུགས་རྙིང་པའི་དགེ་རྒན་གྱི་དྲུང་ནས་ཤེས་ཡོན་
སྦྱོང་དགོས་འཁེལ། དགེ་རྒན་རྣམས་གཙང་ཆུ་རྒྱུག་པ་ལྟ་བུའི་མི་ཚེ་སྐྱེལ་
དགོས་པ་དངོས་ཡོད་ཀྱི་གནས་ཚུལ་ཞིག་ཏུ་གྱུར་ཡོད་ཅིང་། དུས་ཡུན་ཐུང་
ངུའི་ནང་སློབ་གྲྭའི་རྩ་འཛིན་ལམ་ལུགས་ངོས་ནས་རྩ་ཆེའི་རིན་ཐང་ལྡན་པའི་
སློབ་སྦྱོང་འདི་ཉིད་འཛམ་གླིང་ཕྱོགས་མཐའ་ཀུན་ཏུ་ཁྱབ་འཕེལ་བྱུང་ཡོད།
དེང་དུས་བྱིས་པ་ས་ཡ་མང་པོ་ཞིག་ལ་རང་འདོད་སློབ་སྦྱོང་བྱེད་རྒྱུའི་
གོ་སྐབས་མ་ཐོབ་པ་དང་། དགེ་རྒན་རྣམས་ཀྱིས་ཀྱང་རང་སྣང་གང་དྲན་
དང་རང་ཉིད་གང་བཤད་ངང་སློབ་ཁྲིད་བྱེད་ཀྱི་ཡོད་པ་མ་གཏོགས། སློབ་
མའི་འདོད་བློ་དང་འཚམ་པའི་སློབ་ཁྲིད་གནང་ཐུབ་ཀྱི་མེད་པ་མངོན་གསལ་
རེད། སྐབས་དེར་སེམས་ཁུར་བླངས་ནས་སློབ་ཕྲུག་རྣམས་ལ་ཟུར་དུ་སྦྱོང་
བརྡར་སྤྲོད་མཁན་ཧ་ལམ་སློབ་དགེ་ཉུང་ཤས་ལས་མེད། དེ་བས་རྒྱལ་ཁབ་ཀྱི་

xii ཉིན་མོའི་སྐར་མ།
ནང་སློབ་གྲྭའི་གོམས་སྲོལ་ངན་པས་འཛིན་ཁང་གི་བྱེད་སྒོ་ལས་སློབ་ཕྲུག་གི་
འདོད་བློ་ཁེངས་ཡོད་མེད་ལ་དོ་སྣང་ཕྲན་བུ་ཙམ་ཡང་མི་བྱེད་པར་དགེ་རྒན་
ཕལ་མོ་ཆེས་རང་གི་འོས་འགན་དེ་སློབ་དེབ་ནས་ཡི་གེ་བསླབ་ཐུབ་པ་ཙམ་
དང་ཡིག་རྒྱུགས་ཀྱི་ཆེད་དུ་གྲ་སྒྲིག་བྱེད་ཐུབ་ཙམ་ལས་སློབ་ཕྲུག་རྣམས་ལ་
བློ་གསར་སྤེལ་ཐབས་དེ་རང་གི་འོས་འགན་མིན་པར་སྙམ། སློབ་གྲྭའི་འཛིན
སྐྱོང་ངོས་ནས་ཀྱང་དགེ་རྒན་རྣམས་ཀྱིས་དེ་ལྟར་ཕྱག་བསྟར་གནང་དགོས
པའི་ཆ་རྐྱེན་དང་ཁོར་ཡུག་སྐྲུན་སྲོལ་མེད།
༡༨༨༥ ནས་༡༩༣༩ ཡས་མས་སུ་གུཇརཏཱི་ཤེས་ཡོན་སློབ་སྟོན་པའམ་
དགེ་རྒན་གྲགས་ཅན་གིཇུབྷཱཨི་བདྷེཀཱ་(Gijhubhai_Badheka) ཡིས་
བརྩམས་པའི་<<དིབཱསྭཔྟ།>> ཞེས་པའི་དཔེ་དེབ་འདི་ཉིད་བསྐྱར་དུ་དཔར་
སྐྲུན་བྱེད་ཐུབ་པ་བྱུང༌། ༡༩༣༢ ལོར་དཔེ་དེབ་འདི་ཉིད་ཐོག་མར་གུཇརཏཱི་
སྐད་ཡིག་ནང་དཔར་སྐྲུན་བྱས། ལོ་དེའི་ནང་མདྷྱ་པྲདེཤ་ནས་ཡིན་པའི་སློབ
གསོ་བ་གྲགས་ཅན་ཀཱཤཱིནཱཐ་ཏྲིབེདཱི་(KashinathTrivedi) ཡིས་མ་བསྐུལ་
དང་བླངས་ཀྱིས་དཔེ་དེབ་འདི་ཧིན་ཡིག་ནང་པར་དུ་བསྐྲུན། ཏྲིབེདཱི་ཁོང་
གིས་བདག་ཉིད་ཆེན་པོ་གཾདྷཱིཿ་(Gandhi) ཡི་དྲུང་ནས་ལས་དོན་ཅི་ཞིག་
སྤེལ་རུང་དམིགས་ཡུལ་དང་འཆར་གཞི་ལྟར་སྒྲུབ་དགོས་པ་ལ། ཞུམ་པ་མེད་
པའི་བཟོད་པ་དགོས་གལ་ཆེ་བའི་ལེགས་ཆ་བླངས། ཁོང་གི་གིཇུབྷཱཨི་ཡིས
ཤེས་ཡོན་ཐོག་བྲིས་པ་དག་དངོས་སུ་ལག་བསྟར་ཡོང་རྒྱུའི་དགོངས་ཚུལ་དེ
ད་ལྟའི་ཆར་མངོན་འགྱུར་བྱུང་བ་དང་མཚུངས། ཤེས་རིག་ཐོག་ཐུགས་ཁུར་
ཆེན་པོ་བཞེས་མཁན་བདག་ཉིད་ཆེན་པོ་གཱདྷི་དང་ཊེགོར། (Tagore) དེ་

གླེང་བརྗོད།xiii
བཞིན་གིཇུབྷཱཨི་གསུམ་གྱིས་ཤེས་ཡོན་སྲིད་ཇུས་འགྱུར་བ་གཏོང་རྒྱུ་དང་
གོང་འཕེལ་ཆེད་ཡུན་རིང་འབད་འབུངས་དགོས་ངེས་ཡིན་པར་བརྟེན་ཁོང་
རྣམ་པས་ལམ་བུ་དེར་འགྲིམས། ལོ་ཆུང་བྱིས་པ་རྣམས་ལ་བསམ་བློའི་རང་
དབང་སྤྲོད་དགོས་པ་དང་རང་ཁ་རང་གསོའི་ཁོར་ཡུག་སྐྲུན་དགོས་ཚུལ་དེ།
ཤེས་ལྡན་པ་ཁོང་རྣམ་པ་གསུམ་གྱིས་ཤེས་ཡོན་གྱི་ལྟ་གྲུབ་དང་ལངས་ཕྱོགས་
སུ་འཛིན། གིཇུབྷཱཨིས་ཤེས་ཡོན་ལྟེ་གནས་ལ་དམིགས་ནས་༡༩༢༠ ལོར་
བཱལ་མནྡིར་ཞེས་པའི་སྔོན་འགྲོའི་སློབ་གླིང་གསར་པ་ཞིག་ཐད་འཛུགས་
གནང་། ཁོང་གི་ཕྱག་དེབ་འདིའི་ནང་བྱིས་པའི་སེམས་ཁམས་སྐོར་བསམ་
ཚུལ་འདྲ་མིན་གསུངས་ཡོད་ལ། དཔེ་དེབ་འདི་ནི་དགེ་རྒན་ཞིག་གིས་
སྲོལ་རྒྱུན་ཤེས་ཡོན་ལམ་ལུགས་(མི་འཐད་པ་རྣམས་) ལ་དགག་པ་བྱས་
པའི་དངོས་བྱུང་གི་སྒྲུང་གཏམ་ཞིག་ཡིན། ད་དུང་ཁོང་གིས་རྒྱུན་མ་ཆད་
པར་གནའ་རབས་ཀྱི་སློབ་ཁྲིད་ཐབས་ལམ་(མི་འཐད་པ་རྣམས་) དོར་ནས་
ཐབས་ལམ་འདྲ་མིན་ལ་རྟོག་ཞིབ་གནང་བཞིན་ཡོད་མོད། ཁོང་གི་ཚོད་ལྟའི་
རྣམ་གཞག་དེ་སྔོན་འགྲོའི་སློབ་ཕྲུག་གི་སློབ་ཁྲིད་དུ་གཞི་བཅོལ་ཡོད་ནའང་
གྲ་སྒྲིག་དང་ལག་བསྟར་བྱ་ཡུལ་ནི་རྒྱུན་ལྡན་འཚོ་བ་དང་འབྲེལ་བ་ཆགས
བསྡད་ཡོད།
<<དིབཱསྭཔྟ་>> ཀློག་པ་པོ་རྣམས་ལ་སེམས་སྐྱོ་བའི་ཚོར་བ་ཟུར་དུ
བསྐྱུར་ནས་དགའ་སྐྱིད་དང་མངོན་འདོད་ལ་ཡིད་ཆེས་གསར་པའི་ཚོར་བ
ཞིག་བསྐྲུན་པར་མ་ཟད། རྒྱལ་ཁབ་ཀྱི་སློབ་གྲྭ་ཁག་གི་ནང་སློབ་ཕྲུག་སུ་ཡིན་
རུང་རང་ཉིད་ཀྱི་ཕུགས་བསམ་རི་མོར་བྲིས་ཤིང་། སྔར་སྲོལ་(མི་འཐད་པ་

xiv ཉིན་མོའི་སྐར་མ།
རྣམས་) ལྟར་སྒྱུ་རྩལ་དེ་དག་བཙོན་ཁང་ནང་འཇུག་སྲོལ་གྱི་གནས་ལུགས་
དོར་ནས། མ་འོངས་ཁ་ཕྱོགས་དེ་ཡིན་ལུགས་ཚད་ལྡན་གྱི་སློབ་ཕྲུག་ཅིག་ཏུ་
འགྱུར་གྱི་ཡོད་པ་གདོན་མི་ཟ། སློབ་ཕྲུག་རྣམས་ཀྱང་དགའ་སྐྱིད་ཀྱི་དཔལ་
ལ་རོལ་ནས་སློབ་གྲྭའི་ནང་དགེ་རྒན་དང་ལྷན་དུ་སྣང་བ་སྐྱིད་པོའི་ངང་སློབ་
སྦྱོང་བྱེད་ཐུབ་པའི་སྨོན་འདུན་ཡོད་དོ།།
ཀྲྀཥྞ་ཀུམཱར།
དིལླཱི།
༡༩༨༩ ཟླ་༧ཚེས་༢༠ཉིན།

སྒྱུར་བ་པོའི་གཏམ།
སྔར་ནས་ཤེས་རིག་ཤིན་ཏུ་ཕྱུག་པའི་ཁ་བ་ཅན་གྱི་བོད་འབངས་རྣམས།།
ཧ་ཅང་རིན་བྲལ་བོད་ཀྱི་སྐད་ཡིག་རིན་ཆེན་ནོར་བུའི་བང་མཛོད་འདི།།
ཤ་ཚ་མེད་པར་མ་བརླག་རྒྱུན་འཛིན་གཉེར་སྐྱོང་བྱེད་དགོས་ྋརྒྱལ་བའི་བཀའ།།
ཁ་བའི་ལྗོངས་ཀྱི་དགེ་རྒན་རྣམས་ལ་འོས་འགན་ཡོད་པ་བརྗོད་མི་དགོས།།
ངེས་གཏན་མེད་ཅིང་སྐྱིད་སྡུག་འདྲེས་མའི་འཇིག་རྟེན་མི་ཡུལ་མུན་ནག་སྟེང༌།
ཐ་ཤལ་འགའ་ཞིག་ཉི་འོད་བཞིན་དུ་ཡང་དག་ལམ་ལ་འཁྲིད་མཁན་དང༌།།
རྨོངས་པས་བཟི་བའི་ལོང་བ་དག་ལ་སྣང་གསལ་སྒྲོན་མེའི་ལྡེ་མིག་འདི།།
ཕ་མ་དབྱེར་མེད་སློབ་གསོ་གནང་མཁན་དགེ་རྒན་ཡིན་པ་བརྗོད་མི་དགོས།།
ཞེས་སྲིད་པའི་འཐབ་རར་ཉུལ་བའི་ལ་ཁའི་ན་བུན་འདྲ་བའི་མི་ཚེའི་ནང་
སྐྱིད་སྡུག་འདྲ་མིན་གྱི་ཚོར་བ་མྱོང་བཞིན་ཡོད་པ་སྨྲ་མི་དགོས། དེ་ཡང་ཕྱི་
ལོ་༢༠༡༦ ལོར་ཁོ་བོ་བྷུན་ཏར་དགེ་འོས་མཐོ་སློབ་ནས་བསླབ་པ་མཐར་
སོན་རྗེས། མི་ཚེའི་ཁྲོད་ཀྱི་གོམ་པ་ཐོག་མ་དེ་སྒང་ཏོག་དཔལ་འབྱོར་རྣམ་
རྒྱལ་བུ་མོའི་སློབ་གྲྭ་ཞིག་གི་ནང་སྤོས། ལོ་གཉིས་རིང་སྤྱི་ཚོགས་དང་ཁོར་

xvi ཉིན་མོའི་སྐར་མ།
ཡུག་གསར་པའི་ནང་གི་ལམ་བུར་བསྐྱོད་སྐབས། ནམ་ཞིག་བོད་ཕྲུག་རྣམས་
ལའང་སློབ་ཁྲིད་བྱ་རྒྱུའི་གོ་སྐབས་འབྱུང་གི་རེད་བསམས་ནས་སྡོད་མྱོང་ཡོད།
སྐབས་ཤིག་ན་ཤེས་རིག་ལས་ཁུངས་ཀྱིས་བོད་སློབ་འཛིན་ཚོགས་ལས་
སློབ་གྲྭ་མང་པོ་ཞིག་རྩིས་བླངས་ནས་དགེ་རྒན་གྱི་ས་མིག་གསལ་བསྒྲགས་
གནང་། གནས་ཚུལ་བཟང་པོ་དེ་ཐོས་མ་ཐག་ལམ་སང་ཚུད་རྒྱུགས་དེར
མཉམ་ཞུགས་བྱ་རྒྱུའི་ཐག་གཅོད་བྱས། ཚུད་རྒྱུགས་གྲུབ་པའི་དུས་ཡུན་གང་
འཚམ་སོང་རྗེས་ཁོ་བོར་སཾ་བྷོ་ཊ་སོ་ནཱ་དྭ་སློབ་གྲྭར་ལས་བཅར་ཞུ་དགོས་པའི་
བསྐོ་བཞག་ཡི་གེ་ཞིག་ལག་སོན་བྱུང་། སྐབས་དེར་ཁོ་བོའི་སེམས་ཀྱི་ལྡུམ་
རྭར་དགའ་ཚོར་གྱི་མེ་ཏོག་སྣ་ཚོགས་ཁ་ཕྱེ་བའི་མྱོང་བ་འདིར་བརྗོད་མ་ཐུབ།
རང་རེའི་བོད་པའི་སློབ་གྲྭ་ཞིག་ནང་སློབ་ཁྲིད་བྱ་རྒྱུའི་གོ་སྐབས་ཤིག་འཐོབ་
ན་སྙམ་པའི་རྒྱུན་གཏན་གྱི་མངོན་འདོད་དེའང་གྲུབ་སོང་སྙམ།
ནམ་རྒྱུན་གཞི་རིམ་འོག་མའི་སློབ་ཕྲུག་རྣམས་ལ་སློབ་ཁྲིད་བྱེད་མ་མྱོང་
བའི་རྐྱེན་གྱིས། སློབ་ཕྲུག་ཆུང་བ་ལ་བསླབ་རྒྱུ་དེ་ནི་ཧ་ཅང་ལས་སླ་པོ་ཞིག་
ལ་ངོས་འཛིན་བྱེད་ཀྱི་ཡོད། འོན་ཀྱང་བསམ་ཚུལ་དེ་ནོར་འདུག །དེ་ནི་སློབ་
ཕྲུག་ཆེ་བར་བསླབ་པ་ལས་དཀའ་ངལ་ཆེ་བ་མེད་ན་ཆུང་བ་ཞིག་རྩ་བ་ཉིད་
ནས་མེད་པ་ངེས་ཤེས་བྱུང་། ཉིན་ཞིག་སློབ་གྲྭར་སློབ་སྤྱི་མཆོག་གིས་དགེ་
ལས་ཡོངས་ལ་ཚོགས་འདུ་ཞིག་གོ་སྒྲིག་བྱས། ཚོགས་འདུ་དེའི་ནང་ཁོང་
གིས་རྒྱ་གར་སློབ་གསོ་བ་གྲགས་ཅན་གིཇུ་བྷ་ཨི་བདྷེཀཱ་ཡིས་བརྩམས་པའི་
<<དིབཱསྭ།ྣ།>>ཞེས་པའི་དཔེ་དེབ་དེ་ངེས་པར་དུ་ཀློག་དགོས་པའི་ནན་སྐུལ་
གནང་བྱུང་བར་མ་ཟད། སྐད་འཕྲིན་བརྒྱུད་ནས་དེབ་དེ་གཏོང་གི་ཡིན་ཞེས་

སྒྱུར་བ་པོའི་གཏམ།xvii
གསུངས་བྱུང་། དེ་ཉིན་གྱི་ཕྱི་དྲོར་རང་ཁྱིམ་དུ་ལོག་ནས་དཔེ་དེབ་དེ་ཀློག་
རྒྱུ་འགོ་བཙུགས་པ་ཡིན། ཁ་རྒྱུན་ལ་སྙན་དེབ་བཟང་པོ་གཅིག་གིས་མིའི་
མི་ཚེར་འགྱུར་བ་གཏོང་ཐུབ་ཅེས་ཤོད་སྲོལ་ཡོད་པ་ལྟར། སྐབས་དེར་དེ་ནི
དངོས་གནས་བདེན་པ་ཡིན་པ་ཚོར། དཔེ་དེབ་དེ་བཀླགས་ཚར་རྗེས་བྱིས་
པའི་སེམས་ཁམས་དང་བྱིས་པ་རྣམས་ལ་སློབ་ཁྲིད་ཇི་ལྟར་བྱེད་དགོས་མིན་
ཐད་དོ་སྣང་གསར་པ་ཞིག་སླེབས་བྱུང་། དགེ་རྒན་བཟང་པོ་ཁོང་གིས་དཀའ་
བ་དུ་མས་སྲོལ་རྒྱུན་ཤེས་ཡོན་ལམ་ལུགས་(མི་འཐད་པ་རྣམས་) ལ་དགག་
པ་བྱས་ནས་ཕྲུ་གུའི་སེམས་ཁམས་དང་མོས་པ་ལ་ལྟོས་ནས་ཤེས་ཡོན་སྤྲོད
དགོས་པའི་བསླབ་བྱ་བཟང་པོ་དེ་རང་ཉིད་ཀྱི་བསམ་བློའི་ནང་རྡོ་ལ་རི་མོ་
བརྐོས་པ་ལྟར་གནས།
ང་ཚོའི་སྤྱི་ཚོགས་ནང་དུ་གཞི་རིམ་འོག་མ་དང་སྔོན་འགྲོའི་དགེ་རྒན་
རྣམས་ལ། ཤེས་ཡོན་གྱི་ཆུ་ཚད་ཞན་སྐོར་སོགས་དེ་སྔ་ནས་མཐོང་ཆུང་གི་
ལྟ་ཚུལ་འཛིན་སྲོལ་ཡོད་ཅིང་། མང་པོ་ཞིག་གིས་ནི་སློབ་ཕྲུག་ཆུང་བར་
བསླབ་རྒྱུ་དེ་ལས་སླ་པོ་ཞིག་ཏུ་གཟིགས་སྲོལ་ཡོད། འོན་ཀྱང་དེ་འདྲ་ག་ལ་
ཡིན། ངས་དཔེ་དེབ་འདི་སྒྱུར་དགོས་པའི་དམིགས་ཡུལ་གཙོ་བོ་གཅིག་ནི།
བཙན་བྱོལ་ནང་གི་སློབ་གྲྭ་ཁག་ཏུ་ཕྱག་ལས་གནང་བཞིན་པའི་དགེ་རྒན་
ཡོངས་ལ་གནའ་རབས་ཀྱི་སློབ་ཁྲིད་ཐབས་ལམ་(མི་འཐད་པ་) ཁོ་ནར་གཞི་
མ་བཅོལ་བར། སློབ་མའི་སེམས་ཁམས་དང་མོས་པ་ལ་བལྟས་ནས་སློབ་ཁྲིད་
ཐབས་ལམ་གསར་པ་བེད་སྤྱོད་བྱེད་དགོས་པ་ནི་གལ་ཆེན་ཡིན་པ་ཚོར་བ་
དང་། གཉིས་པ་ནི་ལོ་མང་སྔོན་ནས་སྤྱི་ཚོགས་ཀྱིས་ཅི་བསམ་ལ་མ་ལྟོས་པར་

xviii ཉིན་མོའི་སྐར་མ།
ཕྱག་ལས་གནང་བཞིན་པའི་གཞི་རིམ་འོག་མ་དང་སྔོན་འགྲོའི་དགེ་རྒན
ཡོངས་ལ་ལེགས་སྐྱེས་ཀྱི་ཚུལ་དུ་དཔེ་དེབ་འདི་བསྒྱུར་བ་ཡིན།
དཔེ་དེབ་འདི་བཀླགས་ཚར་རྗེས་ཁྱེད་ཅག་གི་སེམས་ནང་ཚོར་བ་ཟབ་
པོ་ཞིག་བསྐྲུན་ཐུབ་པའི་གདེང་འཇོག་དང་། ད་དུང་དགེ་རྒན་ཚད་ལྡན
ཞིག་ཆགས་པར་ཞུམ་པ་མེད་པའི་སྙིང་སྟོབས་དང་བློ་སྟོབས་གསར་པ་ཞིག་
འཕེལ་ཐུབ་པའི་རེ་སྨོན་བཅས་བསྟན་འཛིན་ནམ་མཁས་ཕྱི་ལོ་༢༠༢༠ ཟླ་༥
ཚེས་༡༠ཉིན།

ལེའུ་དང་པོ།
ཚོད་ལྟའི་འགོ་འཛུགས།
༡
༄༅། །ངས་བྱིས་པའི་སློབ་ཁྲིད་ཐབས་ལམ་སྐོར་ལ་ཕྱག་དེབ་མང་པོ་བཀླགས་
མྱོང་ལ་བསམ་བློ་ཡང་ཞིབ་ཚགས་ངང་བཏང་མྱོང་། འོན་ཀྱང་། དངོས་སུ་
འཛིན་ཁང་ནང་སློབ་ཁྲིད་བྱེད་མ་མྱོང་བས། ངའི་བསམ་པར་དངོས་སུ་སློབ་
ཁྲིད་ཅིག་བྱེད་ཐུབ་ན་ངའི་སློབ་ཁྲིད་ཐབས་ལམ་གྱི་ལྟ་གྲུབ་འཛིན་སྟངས་
དེར་ངོ་མ་ཕན་ནུས་ཆེན་པོ་ཐོན་ཡོང་སྙམ། དེ་འདྲ་བྱུང་ན་ངའི་སློབ་ཁྲིད་
ཐབས་ལམ་གྱི་ལྟ་ཕྱོགས་དེ་ཇི་ཙམ་བདེན་མིན་དང་། ཡང་ན་ལྟ་ཕྱོགས་དེ་
རང་སྣང་གང་ཤར་གྱི་འཆར་སྒོ་སྟོང་པ་ཞིག་ཡིན་མིན་རྟོགས་ཐུབ།
ཉིན་ཞིག་ཤེས་ཡོན་ཚན་པའི་འགན་འཛིན་གྱི་དྲུང་དུ་བཅར་ནས་འབོད་
སྐུལ་དང་སྦྲགས་བདག་ལ་སློབ་ཁྲིད་ཀྱི་ཚོད་ལྟ་ཆེད་སློབ་གྲྭའི་དམའ་རིམ་
འཛིན་གྲྭ་ཞིག་གནང་རོགས་ཞེས་སྐྱབས་འཇུག་ཞུས་པ་ཡིན། ཁོང་གིས་གད་
མོ་ཞིག་བགད་ནས་ལན་དུ།“ཁྱེད་ཀྱིས་ཡོང་གི་མ་རེད།ལོ་ཆུང་བྱིས་པ་རྣམས་
ལ་སློབ་ཁྲིད་བྱ་རྒྱུ་འདི་ཀྱལ་ཀ་ཞིག་གཏན་ནས་མིན། འདི་ནི་ཆེས་དཀའ་
ཚེགས་ཅན་གྱི་བྱ་བཞག་ཅིག་རེད་ལ། ཁྱེད་ཀྱིས་ནམ་ཡང་བྱེད་ཐུབ་ཀྱི་མ་
རེད།” ཅེས་གསུངས་བྱུང་། ད་དུང་ནན་ཏན་ངང་། “ཁྱེད་ནི་གཞུང་ལུགས་སྨྲ་
མཁན་གྲགས་ཅན་ཞིག་དང་བཀུར་འོས་རྩོམ་པ་པོ་ཞིག་རེད། ཅོག་ཙེ་དང་

2 ཉིན་མོའི་སྐར་མ།
རྐུབ་སྟེགས་བདེ་པོ་ཞིག་གི་སྒང་ལ་བསྡད་ནས་སེམས་ལྷོད་པོའི་ངང་རྩོམ་
ཡིག་འབྲི་བ་དང་། རང་ཉིད་ཀྱི་བསམ་བློའི་ནང་སློབ་ཁྲིད་བྱེད་རྒྱུ་ནི་ཧ་ཅང་
གི་ལས་སླ་པོ་ཡིན། འོན་ཀྱང་། རང་གི་བསམ་བློའི་འཆར་སྣང་དེ་དངོས་སུ་
ལག་བསྟར་བྱ་རྒྱུ་ནི་དཔེ་མི་སྲིད་པའི་དཀའ་ཚེགས་ཤིག་རེད་ལ།དེ་བས་ཚོད་
ལྟ་བྱ་རྒྱུ་ནི་ཨ་ཅང་ཅང་།” ཞེས་གསུངས་བྱུང་། ངས། “རྒྱུ་མཚན་དེ་ལ་བརྟེན
ནས་རང་ཉིད་ལ་ཉམས་མྱོང་དགོས་ཀྱི་འདུག །བསམ་བློའི་འཆར་སྣང་གི
མཐའ་སྡོམ་དེ་དངོས་ཡོད་གནས་སྟངས་སུ་བསྒྱུར་རྒྱུ་ཡིན།” ཞེས་ཞུས་པ་ཡིན།
མཐར་ཤེས་ཡོན་ཚན་པའི་འགན་འཛིན་མཆོག་ནས་ཞལ་བཞེས་གནང་བྱུང་།
ཁོང་གིས་ད་དུང་རྒྱུན་མི་ཆད་པར། “བྱས་ན་འགྲིག་གི་རེད། ཁྱེད་རང་
སྐོམ་པ་ཆུ་འདོད་བཞིན་སློབ་ཁྲིད་བྱ་རྒྱུའི་འདོད་བློ་དེ་ཡོད་ན་ལོ་གཅིག་གི་
རིང་སློབ་གྲྭ་ཆུང་བའི་འཛིན་གྲྭ་བཞི་པའི་ནང་ཚོད་ལྟ་བྱས་ཆོག །འདི་ཚོ་
འཛིན་གྲྭ་བཞི་པའི་བསླབ་གཞི་རྩ་འཛིན་དང་སློབ་དེབ། སྡེ་ཚན་གྱི་གུང་
སེང་སྒྲིག་གཞི། སྤྱི་ཡོངས་ཀྱི་སྒྲིག་གཞིའི་ངོ་བཤུས་རེད།” ཅེས་གསུངས་ནས་
ང་ལ་དེ་དག་གནང་བྱུང་། ངས་དོ་སྣང་ཆེན་པོས་དེ་ཚོར་བལྟས་རྗེས་བསླབ་
གཞི་རྩ་འཛིན་སོགས་ཨམ་ཕྲག་ནང་བླུགས། དེ་ནས་སློབ་དེབ་རྣམས་ཕྱོགས་
གཅིག་ཏུ་འཐུམ་སྒྲིལ་བཟོ་སྐབས་ཤེས་ཡོན་འགན་འཛིན་མཆོག་གིས་སླར་
ཡང་། “རྒན་ལགས། ཚུར་ལ་གཟིགས་དང་། ཁྱེད་ཀྱིས་བྱེད་སྒོ་དང་ཚོད་
ལྟ་གང་ཞིག་བྱེད་འདོད་ཡོད་ན་བྱེད་རོགས་གནང་། འོན་ཀྱང་། སེམས་ལ་
འཇོག་དགོས་པ་ཞིག་ལ་ལོ་རེར་ལོ་མཇུག་སྐབས་མཚམས་སློབ་ཕྲུག་རྣམས་
ལ་ཡིག་རྒྱུགས་ཡོད། ཁྱེད་ཀྱིས་སློབ་ཁྲིད་ཐབས་ལམ་དེ་དངོས་ཡོད་ཐོག་ཇི་

ལེའུ་དང་པོ། 3
ཙམ་ཕན་ཐོགས་བྱུང་ཡོད་མེད་ཡིག་རྒྱུགས་གྲུབ་འབྲས་ཁོ་ནར་གཞིར་བཞག་
གི་ཡིན།” ཞེས་གསུངས་བྱུང་།
ངས་འཛུམ་མདངས་ཤིག་བསྟན་ཏེ་གྲ་སྒྲིག་ཨང་གསར་གྱི་ངང་ནས་ཁོང་
གིས་གསུངས་པ་དེར་ཁས་བླངས།ཞོར་དུ་རེ་སྐུལ་གཅིག་ཞུས་པ་ནི། “སྐུ་ཉིད་
ཀྱིས་ང་ལ་གོ་སྐབས་བཟང་པོ་འདི་གནང་བར་སེམས་གཏིང་ནས་ཐུགས་རྗེ་
ཆེ་ཞུ་རྒྱུ་ཡིན། ངའི་ཚོད་ལྟའི་སློབ་ཁྲིད་གསར་པའི་གྲུབ་འབྲས་དེ་ཁྱེད་རང་
གཅིག་པུས་རྟོག་ཞིབ་གནང་རོགས།གང་ལགས་ཤེ་ན།ཁྱེད་ཁོ་ནས་ངའི་ཚོད་
ལྟའི་སློབ་ཁྲིད་དེ་ལམ་ལྷོང་བྱུང་ཡོད་ན་བྱུང་བའི་རྒྱུ་མཚན་དང་མེད་ན་མེད་
པའི་རྒྱུ་མཚན་ངོ་མ་དེ་རྟོགས་ཐུབ་ཀྱི་རེད།” ཅེས་ཞུས་པར་ཤེས་ཡོན་འགན་
འཛིན་གྱིས་འཛུམ་དམུལ་དམུལ་ངང་མོས་མཐུན་གནང་། དེ་རྗེས་ང་ཁོང་གི་
ལས་ཁུངས་ནས་ཕྱིར་ཐོན་པ་ཡིན།
༢
༈ རང་ཁྱིམ་ལ་འབྱོར་མ་ཐག་བསླབ་གཞི་རྩ་འཛིན་རྣམས་རེ་རེ་བཞིན་ཞིབ་
ཕྲ་ཀློག་སྐབས། སེམས་ནང་དེ་དག་ལ་འགྱུར་བ་ཕྲན་བུ་གཏོང་ཐུབ་པ་འདུག་
བསམ་པའི་ངེས་པ་རྙེད་བྱུང་། དེ་ནས་ངས་སློབ་དེབ་རྣམས་ལའང་ཡུད་ཙམ་
ལྟ་དུས་ལམ་སེང་བླང་དོར་གཉིས་རྟོགས་བྱུང་། དེ་བས་ཉིན་དང་པོ་ནས་ལོ་
མཇུག་གི་ཉིན་མཐའ་མའི་བར་གྱི་བྱེད་སྒོ་ཡོངས་རྫོགས་འཆར་གཞིར་བཀོད་
དེ་གཏན་འབེབས་བྱས་པ་ཡིན། སྐབས་དེར་རང་གི་སེམས་ནང་སློབ་ཁྲིད་
དང་འབྲེལ་བའི་བསམ་བློ་རྐྱང་རྐྱང་འཁོར་ཏེ་ཞོགས་པའི་ཆུ་ཚོད་གཉིས་པ་

4 ཉིན་མོའི་སྐར་མ།
ཟིན་ནའང་སྣང་བའི་ཡུལ་ལ་མ་ཤར། མཐར་མཚན་གྱི་ཆུ་ཚོད་གསུམ་པའི་
ཐོག་གཉིད་ཉལ།
སང་ཉིན་དེར་རང་ཉིད་ལ་གདེང་ཚོད་དང་འདུན་པ་ཆེན་པོ་ཡོད་པར་
མ་ཟད་། ཛ་དྲག་གི་ཚོར་སྣང་ཞིག་ཀྱང་ཡོད་པ་ཤེས། དེའི་རྗེས་མྱུར་མོར་
གཟུགས་པོ་བཀྲུས་ཏེ་ཞོགས་ཟས་བཟས་ནས་སློབ་གྲྭར་ཕྱིན། ཡུན་རིང་མ་
འགོར་བར་སློབ་གྲྭར་སྟབས་བདེའི་ངང་འབྱོར་སོང་། དེ་དུས་སློབ་གྲྭའི་རྒྱ་
སྒོ་བརྒྱབ་འདུག་ལ་སློབ་གྲྭའི་དགེ་ཆེ་ཡང་ཕེབས་མི་འདུག །སློབ་གྲྭའི་ཡིག་
སྐྱེལ་བ་ནི་རང་ཁྱིམ་དུ་སློབ་གྲྭའི་ལྡེ་མིག་ལེན་པར་ཕྱིན་འདུག །སློབ་ཕྲུག་
རྣམས་འབྱོར་བཞིན་ཡོད་པ་དང་སྲང་ལམ་སྟེང་རྒྱུག་བཞིན་ཡོང་གིན་འདུག
ངས་ནམ་ཞིག་ལ་སློབ་གྲྭ་འགོ་ཚུགས་ཀྱི་ཡོད་ན་བསམས་ནས་སྒུག་
བཞིན་སློབ་ཁྲིད་བྱེད་འདོད་ཀྱི་འདུན་པ་ཆེན་པོ་འདུག་ལ། རེ་བ་ཆེན་པོའི་
སྒོ་ནས་འཆར་གཞི་རྣམས་དོན་དངོས་སུ་ལག་བསྟར་བྱེད་འདོད་ཀྱང་འདུག།
དེ་བས་འཛིན་གྲྭའི་ཁོར་ཡུག་འདི་ཉིད་ཞི་འཇམ་ཞིག་ཀྱང་སྐྲུན་འདོད་
སྐྱེས་ཤིང་། སློབ་ཕྲུག་གི་ཡིད་སེམས་ཡང་ཚུར་འགུག་ཐུབ་པའི་ཁོར་ཡུག་
ཅིག་སྐྲུན་འདོད་ཆེ། རང་ཉིད་ཀྱི་སྙིང་རྩའི་འཕར་ལྡིང་གི་རྡིག་སྒྲ་ཡང་ཇེ་
མགྱོགས་སུ་འཕར་བ་ཚོར་བྱུང་།དྲིལ་བུ་བརྡུངས་རྗེས། སློབ་ཕྲུག་རྣམས་བྲེལ་
འཚུབ་ཀྱི་ངང་ནས་འཛིན་གྲྭར་འཛུལ་སོང་། སློབ་གྲྭའི་དགེ་ཆེ་མཆོག་ནས་
ང་ལ་འཛིན་ཁང་སོགས་བསྟན་པ་དང་སློབ་ཕྲུག་རྣམས་ལ་ངོ་སྤྲོད་མདོར་
ཙམ་གནང་། ཁོང་གིས་ད་དུང་དེ་ལྟར། “གསོན་དང་སློབ་ཕྲུག་ཚོ། ད་ནས་
བཟུང་རྒན་ལཊཱི་རཱམ་(Laxmiram) ཁོང་ཁྱེད་ཚོའི་འཛིན་གྲྭའི་དགེ་རྒན་

ལེའུ་དང་པོ། 5
རེད། ཁོང་གིས་གང་ཞིག་གསུངས་ཀྱང་དེ་ལ་ཡག་པོ་ཉན་དགོས་པར་མ་ཟད།
རྩེད་འཇོ་དང་རྩུབ་སྤྱོད་གང་ཡང་བྱེད་མི་རུང་།” ཞེས་གསུངས་སོང་། རང་
ཉིད་ཀྱིས་སྙིང་ཉེ་བའི་སློབ་ཕྲུག་རྣམས་ལ་རེ་རེ་བྱས་ནས་བལྟས་ཤིང་། མཐོང་
སྣང་ལ་སློབ་ཕྲུག་ཁ་ཤས་ནི་འཛུམ་དམུལ་དམུལ་དང་། ལ་ལས་ཕན་ཚུན་
མིག་འཚུམ་རྒྱག་པ། ཡང་འགའ་རེས་ང་ལ་འཕྱ་སྨོད་བྱེད་བཞིན་འདུག །གང་
ལྟར་ཕལ་ཆེ་བ་ནི་དོ་སྣང་མེད་པའི་རྣམ་པ་གསལ་པོར་མངོན་བྱུང་།
ངས་སློབ་ཕྲུག་ཁོང་རྣམས་ལ་ཡིད་ཚིམ་པ་ཞིག་བལྟས་ནས་ཆ་རྒྱུས་མེད་པའི་
སློབ་ཕྲུག་འཚུབ་པོ་འདི་དག་ལ་ཇི་ལྟར་བསླབ་དགོས་སམ་དྲན། འོན་ཀྱང་། རང་
གིས་རང་ལ་སེམས་གསོ་བཏང་ནས། “སེམས་ཁྲལ་བྱེད་དགོས་དོན་མེད། ཁོང་ཚོ་
ངེས་པར་དུ་རིམ་བཞིན་འགྱུར་བ་གཏོང་གི་ཡིན།” ཞེས་ཆིག་ལབ་བརྒྱབ་པ་ཡིན།
ཁོ་ཚོ་ངའི་སློབ་ཁྲིད་བྱ་སའི་སློབ་ཕྲུག་རྣམས་ཡིན། ཕལ་ཆེར་ཁོ་ཚོ་རྙོག་ཁྲ་ཚ་པོ་ཡོད་པ་
འདྲ། ང་རང་ཏོག་ཙམ་བདེ་པོ་མ་བྱུང་།

6 ཉིན་མོའི་སྐར་མ།
དེ་ནས་ངས་མདང་དགོང་གྲ་སྒྲིག་བྱས་པའི་ཟིན་བྲིས་དེ་ཨམ་ཕྲག
ནས་ཕྱིར་བཏོན་ཏེ་བྱེད་སྒོའི་ཐོ་གཞུང་ལ་ཡུད་ཙམ་བལྟས་པ་ཡིན། བྱེད་
སྒོ་དང་པོ་དེ་ཁ་ཁུ་སིམ་པོ་སྡོད་རྒྱུ། (Silence game) གཉིས་པ་དེ་འཛིན་
ཁང་གི་གཙང་སྦྲའི་གནས་སྟངས་ཞིབ་འཇུག་བྱ་རྒྱུ། གསུམ་པ་དེ་མཉམ་
གཞས་གཏོང་རྒྱུ། མཐར་སློབ་ཕྲུག་དང་ལྷན་དུ་སྤྱིར་བཏང་གི་གླེང་མོལ་བྱེད་
འཆར་བཅས་རེད། ངས་སློབ་ཕྲུག་རྣམས་ལ། “སློབ་ཕྲུག་ཚོ་ཚུར་ཕེབས་
དང་། ད་ང་ཚོ་ཁ་ཁུ་སིམ་པོ་སྡོད་རྒྱུའི་རྩེད་མོ་ལྷན་དུ་རྩེད་ཆོག །གལ་སྲིད་
ངས་ཁ་ནས་ༀ་ཤཱནྟི་" (OmShanti) ཞེས་ཚིག་འདི་ལབ་ཚེ་ཁྱེད་ཚོས་ཅ་
ཅོ་མེད་པར་ལྷིང་འཇགས་ངང་སྡོད་ཨ། དེ་ནས་ངས་འཛིན་གྲྭའི་སྒོ་རྒྱག་གི་
ཡིན། འཛིན་ཁང་ནག་ཁུང་ཆགས་ཀྱི་རེད། ཆ་ཚང་ཁུ་སིམ་མེར་ཆགས་པའི་
སྐབས་གཡས་གཡོན་ནས་སྐད་སྒྲ་ཐོས་པ་རྣམས་ཉོན་ཨ། རྩེད་མོ་དེ་ངོ་མ་སྤྲོ་
སྣང་ལྡན་པ་ཞིག་ཡོད་རེད། སྐབས་དེར་ཁྱེད་ཚོས་གཡུ་སྦྲང་གི་ཟིར་སྒྲ་ཡང་
ལྷང་ལྷང་ཐོས་ཐུབ་པར་མ་ཟད་རང་ཉིད་ཀྱི་དབུགས་ཡར་ལེན་མར་གཏོང་
གི་སྒྲ་ཡང་གོ་ཐུབ། དེའི་རྗེས་ངས་གཞས་སྙན་པོ་ཞིག་གཏང་གི་ཡིན། ཁྱེད་
ཚོས་ཡག་པོ་ཉོན་ཨ།" ཞེས་འགྲེལ་བརྗོད་ཚར་བ་དང་རྩེད་མོ་དེ་འགོ་
བཙུགས་པ་ཡིན།
ངས་སྐད་གསང་མཐོན་པོས་་ཨོཾ་ཤཱནྟི་ༀ་' (Om Shanti Om) ཞེས་
ལབ་ཡིན། འོན་ཀྱང་། སློབ་ཕྲུག་རྣམས་ཕན་ཚུན་སྐད་ཅོར་བརྒྱབ་ནས་ཁོལ་
བཞིན་འདུག །བསྐྱར་དུ་ངས་་ༀ་ཤཱནྟི་ༀ་” ལབ་ཀྱང་དེ་ལ་ཡ་ལན་གང་ཡང་
བྱུང་མ་སོང་། ང་ཏོག་ཙམ་སྟབས་མི་བདེ་བར་གྱུར། ཁོང་ཚོ་ལ་ཁུ་སིམ་ངང་

ལེའུ་དང་པོ།7
བཞུགས་དགོས་ལབ་ཐུབ་མ་སོང་ལ། བྱེད་སྟངས་ཀྱང་ཤེས་མ་སོང་། ངས་ཉེས་
པ་ནི་དེ་བས་ག་ལ་གཏོང་ནུས། འོན་ཀྱང་ངས་མུ་མཐུད་ནས་རྩེད་མོ་དེ་རྩེས་
ཤིང་སྒོ་དང་སྒེའུ་ཁུང་རྣམས་བརྒྱབ་དུས་འཛིན་གྲྭ་ནག་ཁུང་ཆགས། སློབ་
ཕྲུག་རྣམས་ཀྱིས་སོ་སོའི་རྩེད་མོ་རྩེ་རྒྱུ་འགོ་བརྩམས། སློབ་ཕྲུག་ཁ་ཤས་ཀྱིས
ཟུར་སྒྲ་ཆུང་ཆུང་སྒྲོག་རྒྱུ་འགོ་བཙུགས། ཡང་ཁ་ཤས་ཀྱིས་འདོད་པ་མེད་པའི་
ཚུལ་དུ་སིར་སྒྲ་འདོན། ལ་ལས་རྐང་པ་ས་ལ་བརྡབས། སློབ་ཕྲུག་གཅིག་གིས་
ལག་པ་བརྡབས་པ་དང་གཞན་རྣམས་ཀྱིས་གཅིག་རྗེས་གཉིས་མཐུད་ཀྱིས་
ལད་མོ་བྱས། ཡང་གཅིག་གིས་གད་མོ་བགད་པ་དང་ཚང་མས་དེ་ལ་ལད་མོ་
བྱས། སྐབས་དེར་རང་ཉིད་ངོ་ཚ་པོ་བྱུང་སོང་ལ། ངོ་གདོང་ཡང་སྐྱོ་བོ་ཞིག་ཏུ་
གྱུར། སྒོ་དང་སྒེའུ་ཁུང་ཡོངས་རྫོགས་ཕྱེ་ནས་འཁྱུག་ཙམ་རིང་འཛིན་ཁང་གི་
ཕྱི་རུ་ཕྱིན་པ་ཡིན། འཛིན་གྲྭའི་ནང་བསྐྱར་དུ་འཛུལ་སྐབས་སློབ་ཕྲུག་ཡོངས་
རྫོགས་ཀུན་སྤྱོད་རྩུབ་ཏུ་ཕྱིན་འདུག་ཅིང་། སློབ་ཕྲུག་རྣམས་ཀྱིས་ཟུར་ཟའི་
ཚུལ་དུ་། 'ཨོཾ་ཤཱནྟི་' ‘ཨོཾ་ཤཱནྟི་" ཞེས་སྐད་ཆེན་པོ་བརྒྱབ་པར་མ་ཟད། ཁ་ཤས་
ཀྱིས་སྒོ་དང་སྒེའུ་ཁུང་གི་ཁྲ་ཡོལ་སོགས་བསྐྱར་དུ་རྒྱག་བཞིན་འདུག
སེམས་ནང་རང་གི་འཆར་གཞི་ཡོངས་རྫོགས་དོན་དངོས་སུ་ལག་བསྟར་
བྱེད་ཐུབ་མ་སོང་བསམ་བྱུང་། ཁྱིམ་དུ་སློབ་ཚན་གྲ་སྒྲིག་བྱ་རྒྱུ་དང་སློབ་ཁྲིད་
འཆར་འགོད་བྱེད་རྒྱུ་ལས་སླ་པོ་རེད་འདུག་སྟེ། དོན་དངོས་སུ་ལག་བསྟར་
བྱེད་སྐབས་ལས་སླ་པོ་ཞིག་གཏན་ནས་མིན་པ་ཚོར། ཡུན་རིང་པོར་ཟང་ཟིང་
དང་ཅ་ཅོའི་ཁོར་ཡུག་ནང་འཚར་ལོངས་བྱུང་བའི་སློབ་ཕྲུག་རྣམས་ལ་གློ་
བུར་དུ་ཁུ་སིམ་གྱི་རྩེད་མོ་རྩེ་དགོས་ལབ་ན་ཏག་ཏག་བསྡད་ཨ་ཡོད་བསམ།

8 ཉིན་མོའི་སྐར་མ།
ངས་གོམ་པ་དང་པོ་སྤོས་མ་ཐག་ལམ་ལྷོང་མ་བྱུང་བ་འདི་ཕྱོགས་གཅིག་ནས་
བལྟས་ན་ཡག་པོ་རེད་འདུག་དྲན་བྱུང་། སང་ཉིན་ངས་ཐབས་ལམ་གསར་པ་
ཞིག་བརྒྱུད་ནས་སློབ་ཁྲིད་བྱ་རྒྱུའི་ཐག་བཅད་ཅིང་། སློབ་ཕྲུག་རྣམས་ལ། “དེ་
རིང་འཛིན་གྲྭ་མེད། ང་ཚོ་སང་ཉིན་ཐུག་ཆོག །དེ་རིང་གུང་སེང་ཡིན།” ཞེས་
ནན་ཏན་ངང་ལབ་ཡིན། “གུང་སེང་” ཞེས་པའི་ཚིག་འདི་ཐོས་མ་ཐག་སློབ་
ཕྲུག་རྣམས་འཛིན་ཁང་ནས་མྱུར་མོར་ཕྱིར་ཐོན་ནས་གུང་སེང་རེད་ལབ་
ཀྱིན་ལབ་ཀྱིན་བརྒྱུགས་སོང་། ཁོང་ཚོས་ཡར་མཆོང་རྒྱག་པ་དང་སྐད་ཅོར་
ཤུགས་ཆེ་དྲགས་པའི་རྐྱེན་གྱིས། འཛིན་གྲྭ་གཞན་གྱི་དགེ་རྒན་དང་སློབ་ཕྲུག་
རྣམས་ཀྱིས་ཡང་སྙིང་གནས་ཚུལ་ཅི་ཞིག་བྱུང་ཡོད་ན་བསམས་ནས་ཅི་བྱ
གཏོལ་མེད་དུ་ལུས། སློབ་གྲྭའི་དགེ་ཆེས་ཡིག་ཚང་ནས་ཕྱིར་ཐོན་ནས་དྲག་
པོའི་རྣམ་འགྱུར་ངང་བཀའ་བཀྱོན་གནང་རྒྱུ་འགོ་བཙུགས། ཁོང་གིས། “ཁྱེད་
ཀྱིས་སློབ་ཕྲུག་རྣམས་ལ་གུང་སེང་གང་འདྲ་བཏང་ཡིན། སློབ་གྲྭ་གྲོལ་བར་ད་
དུང་ཕྱག་ཚོད་གཉིས་ལྷག་འདུག” ཅེས་གསུངས་བྱུང་། སྐབས་དེར་དགེ་ཆེ་
ཧ་ལས་པའི་སྐུ་རླུང་བཞེངས་འདུག
ངས་“དེ་རིང་སློབ་ཕྲུག་རྣམས་སློབ་སྦྱོང་བྱེད་འདོད་མི་འདུག་ལ། མང་
ཆེ་བ་སྣང་བ་གཡེངས་ནས་བསྡད་འདུག །གནས་སྟངས་དེ་ཚོ་ངས་ཁུ་སིམ་
གྱི་རྩེད་མོ་རྩེ་སྐབས་རྟོགས་བྱུང་།” ཞེས་ཞུས་པ་ན། དགེ་ཆེ་ཡིས་“ངས་
དགོངས་པ་མ་གནང་བར་ཁྱེད་ཀྱིས་སློབ་ཕྲུག་རྣམས་ལ་གུང་སེང་སྤྲོད་མི་
ཆོག །གལ་སྲིད་ཁོང་ཚོ་ལ་གུང་སེང་སྤྲད་ན་འཛིན་གྲྭ་གཞན་གྱི་སློབ་ཕྲུག་
རྣམས་ལ་སུན་པོ་བཟོས་ནས་སློབ་སྦྱོང་བྱེད་འཇུག་གི་མ་རེད། དེ་འདྲའི་ཚོད་

ལེའུ་དང་པོ།9
ལྟ་སློབ་གྲྭའི་ནང་ལག་བསྟར་བྱེད་མི་ཆོག །ཁྱེད་ཀྱིས་ཁོང་ཚོར་སློབ་སྦྱོང་
བྱེད་འདོད་ཡོད་མེད་ལྟ་རྒྱུ་དེ་གཡུག་ཞོག །ད་དུང་ཁུ་སིམ་གྱི་རྩེད་མོ་དེའང་
མོན་ཊེས་སོ་རི་སྔོན་འགྲོའི་འཛིན་གྲྭ་ལ་རྩེས་ན་ཕལ་ཆེར་ཡག་གི་རེད། འོན་
ཀྱང་གཞི་རིམ་འོག་མའི་སློབ་ཕྲུག་རྣམས་ལ་ལག་པས་ཐལ་ལྕག་ཚ་པོ་ཞིག་
གཞུས་ན་ཁོང་ཚོ་ཁུ་སིམ་མེར་སྡོད་ཀྱི་རེད། ཁྱེད་རང་གིས་དགེ་རྒན་གཞན་
བཞིན་སློབ་ཁྲིད་བྱས་ན་ཡིག་རྒྱུགས་ཀྱི་གྲུབ་འབྲས་ཀྱང་ཡག་པོ་ཞིག་སྨིན་གྱི་
རེད། རང་ཉིད་གླེན་ལྐུགས་བཟོས་ནས་ཉི་མ་གཅིག་དོན་མེད་དུ་ཆུད་ཟོས་
སུ་བཏང་སོང་" ཞེས་གསུངས་བྱུང་།
སྐབས་དེར་ང་དགེ་ཆེ་ལ་སྙིང་རྗེ་སོང་། ངས་ཁོང་ལ་“ད་ཆ་སློབ་ཕྲུག་
རྣམས་སྤྱོད་ལམ་རྩུབ་པོ་དང་རླུང་ལངས་པོ། སྡོད་མི་ཚུགས་པ་བཅས་ཀྱི་རྒྱུ་
རྐྱེན་གཙོ་བོ་ནི་དགེ་རྒན་རྣམས་ཀྱིས་སློབ་ཁྲིད་བྱེད་པའི་སྐབས་སློབ་ཕྲུག་
རྣམས་ལ་ཉེས་རྡུང་མང་པོ་བཏང་བའི་འབྲས་བུ་རེད། ཁོང་རྣམས་ལོ་བཞིའི་
རིང་སློབ་སྦྱོང་སྦྱངས་པའི་བརྒྱུད་རིམ་ནང་སྐད་ཅོར་དང་སི་སྒྲ་བརྒྱབ་
རྒྱུ༑ ད་དུང་ལག་པ་དང་རྐང་པ་བརྡབ་རྒྱུ་མ་གཏོགས་གཞན་གང་ཡང་ཤེས་
མི་འདུག སློབ་གྲྭ་འགྲོ་རྒྱུར་མི་དགའ་བ་བྱེད་པར་མ་ཟད། སློབ་གྲྭ་མེད་
ལབ་མ་ཐག་སེམས་སྐྱིད་པོའི་ངང་ཕར་རྒྱུགས་ཚུར་རྒྱུགས་བྱེད་ཀྱི་འདུག”
ཅེས་ཞུས་པ་ན། སློབ་གྲྭའི་དགེ་ཆེ་མཆོག་གིས་དངོས་ཡོད་གནས་ཚུལ་ཞལ་
བཞེས་མ་གནང་ཀ་མེད་རྐྱེན་གྱིས། “ཨ་ལེ། བྱས་ན་འགྲིག་གི་རེད། ཁྱེད་
ཀྱིས་དེའི་ཐོག་གང་བྱས་ཡོད་པ་རྗེས་སུ་མཐོང་གི་རེད་" གསུངས་ནས་ལས་
ཁུངས་ནང་ཕེབས།

10 ཉིན་མོའི་སྐར་མ།
༈ཉིན་དེར་ང་རང་སྐྱིད་པོ་དེ་ཙམ་མེད་པར་ནང་ལ་ལོག་པ་ཡིན།རྐུབ་སྟེགས
སྟེང་དུ་བསྡད་དེ་ཉིན་དེར་བྱུང་བའི་བྱ་སྤྱོད་རྣམས་ལ་ཕྱིར་དྲན་བྱས་པ་
ཡིན། ངའི་སྣང་ཚུལ་ལ་ལས་ཀ་དེ་ཏོག་ཙམ་དཀའ་ལས་འདུག་ག་དྲན། དངོས་
གནས་ཚོད་ལྟ་འདི་དཀའ་ལས་ཁག་པོ་ཞིག་ཆགས་ངེས་རེད། འོན་ཀྱང་རང་
ཉིད་ལ་དཀའ་ངལ་ག་འདྲ་ཞིག་ཕྲད་རུང་སེམས་ཤུགས་ནམ་ཡང་ཆག་རྒྱུ་མེད་
པའི་སེམས་གསོ་བྱས་ཡིན། ནས་རྩེ་རྒྱུ་
མེད་པ་ངས་སྔ་ས་ནས་ཤེས་དགོས་པ་ཚོར། མོན་ཊེས་སོ་རི་སྔོན་འགྲོའི་འཛིན་
གྲྭའི་ནང་ཁུ་སིམ་རྩེད་མོ་མ་རྩེས་སྔོན་དུ་གྲ་སྒྲིག་ཧ་ཅང་མང་པོ་བྱེད་དགོས།
ཉིན་དང་པོ་ནས་བྱེད་སྒོ་འདི་འདྲ་ཞིག་འགོ་བཙུགས་པར་བསམ་བློ་རྒྱ་ཆེ་ས་
ནས་བཏང་ན་དངོས་གནས་ང་རང་གླེན་ལྐུགས་རང་རེད། གལ་ཆེ་ཤོས་དང་
པོར་སློབ་ཕྲུག་རྣམས་དང་ངོ་ཤེས་བྱེད་དགོས། དེ་རྗེས་སློབ་ཕྲུག་དང་ལྷན་དུ་
འབྲེལ་བ་འཇོག་རྒྱུ་དེ་རེད། རིམ་པས་སློབ་ཕྲུག་ཚོས་ངས་གང་བཤད་པ་དེར་
ཉན་གྱི་རེད་ལ། རྗེས་སུ་ཡང་འབྲང་ངེས་རེད། སློབ་ཕྲུག་ཁོ་ཚོ་སློབ་གྲྭར་མི་
དགའ་བ་བྱེད་ཅིང་། ཁོང་ཚོར་དགོས་པ་ནི་གུང་སེང་རེད་འདུག །སློབ་ཕྲུག་
འདི་འདྲ་ལ་སློབ་ཁྲིད་བྱ་རྒྱུ་ནི་གཏན་ནས་ལས་སླ་པོ་ཞིག་མིན་པ་ཚོར།
སང་ཉིན་གྱི་སློབ་ཁྲིད་ཐབས་ལམ་ཆེད་དུ་གྲ་སྒྲིག་བྱས་ནས་ཉལ་བ་
ཡིན། མཚན་མོ་དེར་རྨི་ལམ་ནང་དུའང་ང་རང་སློབ་ཁྲིད་བྱེད་ཀྱི་ཡོད་པ་
རྨིས་བྱུང་། ཉིན་རྗེས་མར་སློབ་གྲྭ་སྒོ་འབྱེད་དུས་སློབ་གྲྭའི་ནང་འཛུལ་མ་

ལེའུ་དང་པོ།11
ཐག་སློབ་ཕྲུག་རྣམས་འཚང་ག་ཤིག་ཤིག་ངང་ངའི་སར་ཡོང་ནས། “རྒན་
ལགས། དེ་རིང་ཅི་བྱས་ནས་གུང་སེང་མ་རེད་དམ། སྐུ་མཁྱེན། དེ་རིང་ཡང་
གུང་སེང་གཏོང་རོགས་གནང་” ཞེས་ལབ་པ་ན། ངས། “འགྲིག་གི་རེད། དེ་
རིང་ཡང་གུང་སེང་བཏང་ཆོག །ཡིན་ན་ཡང་ཉིན་གང་མ་རེད། ངས་ཆུ་ཚོད་
གཉིས་རིང་དགོངས་པ་སྤྲད་ཆོག །དང་པོ་ངས་བཤད་པའི་སྒྲུང་དེ་ངེས་པར་
དུ་ཉན་དགོས། གནས་ཚུལ་གཞན་རྣམས་ང་ཚོ་རྗེས་སུ་གྲོས་བསྡུར་བྱས་ཆོག”
ཅེས་བཤད་ཞོར་དུ། ངས་སྒྲུང་ཤོད་རྒྱུའི་འགོ་འདི་ལྟར་བརྩམས་པ་ཡིན།
“ཉིན་གཅིག་ཡུལ་ལུང་ཞིག་ཏུ་རྒྱལ་པོ་ཞིག་ཡོད། ཁོང་ལ་བཙུན་མོ་
བདུན་ཡོད་པ་དང་། བཙུན་མོ་རེ་རེར་རྒྱལ་སྲས་དང་སྲས་མོ་རེ་ཡོད།” ཅེས་
འགོ་བརྩམས་པ་ན། སློབ་ཕྲུག་རྣམས་ཀྱིས་ངའི་གམ་དུ་བསྡད་ནས་སྒྲུང་ཉན།
བར་དུ་འུར་ཟིང་བྱེད་པའི་རྐྱེན་གྱིས་དཀའ་རྙོག་ཕྲན་བུ་བཟོས་པ་ན། ངས་
ལམ་སེང་། “སློབ་ཕྲུག་ཚོ། བཞུགས་སྟངས་དེ་འདྲ་མ་རེད། ཁྱེད་ཚོ་ཡག་པོ་
བྱས་ནས་བཞུགས་ཨང་།” ཞེས་ལབ་པ་ཡིན། ཡུད་ཙམ་ལྷིང་འཇགས་ངེར་
བཞུགས་ཏེ་སློབ་ཕྲུག་རྣམས་ཀྱིས། “རྒན་ལགས་སྒྲུང་མུ་མཐུད་དང་། དེའི་
རྗེས་གནས་ཚུལ་གང་ཞིག་ཆགས་པ་རེད་དམ།” ཞེས་དྲིས་པས་ཤེས་འདོད་
ཀྱི་འདུན་པ་ཆེན་པོ་ཡོད་པའི་ཚོར་བ་ཞིག་སླེབས་བྱུང་།
ངས་འཛུམ་མདངས་ཤིག་བསྟན་ཏེ་སྲད་བུ་ཞིག་བླངས་རྗེས་སྒྲུང་དེ་མུམུ་
མཐུད་ནས་བཤད་པ་ཡིན། “སྲས་མོ་བདུན་པོ་རེ་རེ་ལ་སྒེར་གྱི་ཕོ་བྲང་རེ་
དང་མེ་ཏོག་གི་ལྡུམ་རྭ་རེ། ད་དུང་མུ་ཏིག་གི་སྡོང་པོ་བདུན་རེ་ཡོད།” ཅེས་
བཤད་པས། སློབ་ཕྲུག་ཚང་མས་དོ་སྣང་ཆེན་པོའི་ངང་ཉན། འཛིན་གྲྭ་ཡོངས་

12 ཉིན་མོའི་སྐར་མ།
རྫོགས་ཁུ་སིམ་མེར་གནས་པ་དང་གཡས་གཡོན་ནས་འགུལ་བསྐྱོད་བྱེད་
པའི་སྒྲ་ཙམ་ཡང་ཐོས་རྒྱུ་མེད་སྟབས། སློབ་གྲྭའི་དགེ་ཆེ་མཆོག་ཧང་སང་
སྟེ་འཛིན་གྲྭའི་ནང་གཟིགས་པར་ཕེབས་ནས། “ཁྱེད་ཀྱིས་སྒྲུང་ཤོད་ཀྱི་ཡོད་
དམ།" ཞེས་བཀའ་དྲི་གནང་བར། ངས། “ལགས་འོ། ད་ལྟ་སྒྲུང་ཤོད་བཞིན་
ཡོད་ལ་ཁུ་སིམ་གྱི་རྩེད་མོ་གསར་པ་ཞིག་ཀྱང་རྩེ་བཞིན་ཡོད་།” ཅེས་ཞུས་པ་
ན༑ དགེ་ཆེ་མཆོག་ཕྱིར་ཕེབས། ངས་མུ་མཐུད་སྒྲུང་ཤོད་བཞིན་པའི་སྐབས་
དེར། ཉེ་འགྲམ་གྱི་འཛིན་གྲྭ་ནས་ཅ་ཅོ་མང་པོ་སྒྲོག་བཞིན་ཡོད་པ་ཐོས། ལམ་
སེང་ངས་སློབ་ཕྲུག་རྣམས་ལ། “ཚུར་གསོན་དང་། འཛིན་ཁང་ནང་སྐད་ཅོར་
བརྒྱབ་ན་དེའི་སུན་སྣང་གང་འདྲ་བཟོ་ཡི་འདུག” ཅེས་དྲིས་པ་ན། སློབ་ཕྲུག་
ཚང་མས་མོས་མཐུན་བྱས། སྒྲུང་འཆད་ཀྱིན་འཆད་ཀྱིན་ངས་བར་དུ་མཚམས་
འཇོག་བྱས་ཏེ་སློབ་ཕྲུག་རྣམས་ལ། “ད་གལ་ཏེ་ཁྱེད་ཚོར་གུང་སེང་དགོས་ཀྱི་
འདུག་ན་ངས་སྒྲུང་འདི་མཚམས་འཇོག་བྱས་ཆོག །ཡང་གལ་ཏེ་ཁྱེད་ཚོར་
གུང་སེང་མི་དགོས་ན་ངས་སྒྲུང་འདི་མུ་མཐུད་ནས་འཆད་ཀྱི་ཡིན།” ཞེས་
དྲིས་པ་ན་ཁོང་ཚོས།
“རྒན་ལགས། སྒྲུང་མུ་མཐུད་ནས་གསུང་རོགས། ང་ཚོར་གུང་སེང་མི་
དགོས།” ཞེས་སློབ་ཕྲུག་ཚང་མས་ཁ་གཅིག་གྲགས་ཀྱིས་སྨྲས། “ཧ་ཅང་གི་
ཡག་པོ་འདུག །གལ་ཏེ་གནས་སྟངས་འདི་འདྲ་ཞིག་ཡིན་ན་ངས་མུ་མཐུད་
ནས་སྒྲུང་འདི་ཁྱེད་ཚོར་ཤོད་ཀྱི་ཡིན།

ལེའུ་དང་པོ། 13
AD
སློབ་ཕྲུག་ཚོས་དགའ་སྤྲོ་ཆེན་པོའི་ངང་ནས་ངའི་སྒྲུང་དེ་ཉན་བྱུང་། སྐད་ཅོར་དང་འགུལ་
སྐྱོད་སོགས་གང་ཡང་མེད་པར་འཛིན་ཁང་ཡོངས་རྫོགས་ཁུ་སིམ་ཆགས།
འོན་ཀྱང་། དང་པོ་ང་ཚོ་ཚང་མ་ཕན་ཚུན་སྐད་ཆ་འགའ་ཤོད་དགོས། དེའི་
རྗེས་ངས་སྒྲུང་འདི་འཛིན་གྲྭ་མ་གྲོལ་བར་དུ་བཤད་ཆོག” ཅེས་བཤད་
མཚམས་སུ། སློབ་ཕྲུག་གཅིག་གིས་ཡར་ལངས་ཏེ། “རྒན་ལགས། སྐད་ཆ་དེ་
སང་ཉིན་ཤོད་རོགས་གནང་། དེ་རིང་སྒྲུང་འདི་མུ་མཐུད་ནས་གསུངས་ན་
མི་འགྲིག་གམ།” ཞེས་ཟེར། ངས་“སྒྲུང་འདི་ཧ་ཅང་རིང་པོ་ཡོད་པས་ཉིན་
བཞིའི་རིང་མུ་མཐུད་ནས་ཤོད་དགོས་” ཞེས་བཤད་པས། ཁོང་ཚོས་དེའི་ལན་
དུ༑ “སྒྲུང་འདི་ག་ཚོད་རིང་པོ་ཡོད་ནའང་དེ་བས་སྤྲོ་སྣང་ལྡན་པ་ཞིག་ཡོང་
གི་རེད་"ཟེར། ངས་འཛིན་གྲྭའི་མིང་གཞུང་དེ་བླངས་ནས་སློབ་ཕྲུག་རྣམས་

14 ཉིན་མོའི་སྐར་མ།
ཀྱི་མིང་བྲིས། མིང་བཀང་རྗེས་སློབ་ཕྲུག་རྣམས་ཀྱི་ཐོ་གཞུང་བཀླགས་ནས་
རྟགས་བརྒྱབ་པ་ཡིན། དེ་ནི་མགྱོགས་པོ་དང་བང་རིམ་ངང་ཚར་སོང་། ངས་
“སློབ་ཕྲུག་རྣམས་ཚུར་གཟིགས་དང་། ཉིན་ལྟར་ངས་དང་པོ་སློབ་མའི་མིང་
གཞུང་བཀླགས། དེའི་རྗེས་སྒྲུང་ཤོད་ཀྱི་ཡིན།” ཞེས་ལབ་ནས། སློབ་གྲྭའི་དྲིལ་
བུ་མཐའ་མ་དེ་མ་བརྡུངས་བར་དུ་མུ་མཐུད་སྒྲུང་བཤད་པ་ཡིན།
སློབ་གྲྭ་གྲོལ་ནའང་ད་དུང་ཁོང་ཚོས་སྒྲུང་འདིར་མུ་མཐུད་ནས་ཉན་
འདོད་བྱས། འོན་ཀྱང་། ངས་“དེ་རིང་འདི་ཙམ་ཡིན། སྒྲུང་ལྷག་མ་འདི་སང་
ཉིན་བཤད་ཆོག །གང་ལྟར་ཁྱེད་ཚོས་དང་པོ་ཐག་གཅོད་དགོས་པ་ནི། སང་
ཉིན་གུང་སེང་དགོས་ཀྱི་འདུག་གམ་ཡང་ན་སྒྲུང་ཤོད་དགོས།” ཞེས་དྲིས་པ་
ན༑ སློབ་ཕྲུག་ཡོངས་རྫོགས་ཀྱིས་ཁ་གཅིག་མཐུན་གྱིས། “ང་ཚོར་སྒྲུང་གསུང་
རོགས་” ཞེས་ལབ་བྱུང་། ཁོང་ཚོ་འཛིན་ཁང་ནས་ཕྱིར་འགྲོ་དུས་ཚང་མའི་
ཁ་ནས་“སྒྲུང་” ཞེས་པའི་ཚིག་འདི་རྗོད་བཞིན་འདུག །ངས་དཀོན་མཆོག་
ལ་ཐུགས་རྗེ་ཆེ་ཞེས་ཞུས་པ་ཡིན། དེ་རིང་ཉིན་མོ་འདི་ཉེན་སྐྱོབ་བྱེད་ཐུབ་པ་
བྱུང་སོང་ལ་། སྒྲུང་བཤད་རྒྱུའི་བྱེད་སྒོ་འདི་ཡང་རྫུ་འཕྲུལ་གྱི་རྣམ་པ་ཞིག་ཏུ་
གྱུར་པར་སྣང་།
༈ ཉིན་རྗེས་མ་དེར་འཛིན་གྲྭའི་ནང་འཛུལ་མ་ཐག་སློབ་ཕྲུག་ཡོངས་རྗོགས་
ངའི་འགྲམ་དུ་མཐའ་བསྐོར་ཞིང་། གདོང་ལ་འཛུམ་མདངས་ཀྱིས་ཁེངས་ནས་
སྒྲུང་ཤོད་རོགས་ཞེས་ཞུ་བ་བྱས། ངས་སྔོན་ལ་སློབ་མའི་མིང་གཞུང་ཀློག་རྒྱུ་

ལེའུ་དང་པོ།15
དང་། དེ་རྗེས་ཕན་ཚུན་གྲོས་མོལ་གནང་རྒྱུ། གཞི་ནས་སྒྲུང་བཤད་རྒྱུའི་བྱེད་
སྒོ་དེ་རེད་ལབ་ནས་དྲན་གསོ་བྱས། དེ་ནས་ངས་ཨམ་ཁུག་ནས་ས་སྨྱུག་ཅིག་
ཡར་བཏོན་ཏེ་ཞ་ལར་སྒོར་སྒོར་ཆེན་པོ་ཞིག་བྲིས་ཏེ། “ཉིན་ལྟར་སྒོར་ཐིག་
འདིའི་ནང་ཁྱེད་རྣམས་སྡོད་དགོས།” ཞེས་བཤད་དེ་ང་རང་ཡང་ཁོང་ཚོ་
མཉམ་དུ་བསྡད་ནས། “འདི་འདྲ་བྱས་ནས་སྡོད་དགོས། སྒྲུང་ཤོད་པའི་སྐབས་
སུ་ཡང་འདིར་སྡོད་ཀྱི་ཡིན་” ཞེས་ལབ། ཁོང་ཚོ་ས་རུ་བསྡད་པ་དང་། ངས་
མིང་གཞུང་ལ་རྟགས་བརྒྱབ་ཚར་རྗེས་སྒྲུང་བཤད་རྒྱུ་འགོ་བཙུགས།སྐབས་དེ
དུས་ཁོང་ཚོར་སྦྱོང་འདོད་ཀྱི་འདུན་པ་འདུག་ལ། དོ་དབྱིངས་ཆེན་པོའི་ངང་
ཉན་གྱི་ཡང་འདུག།
དཀྱིལ་དུ་སྒྲུང་ཤོད་མཚམས་བཞག་ནས། “ཁྱེད་ཚོ་སྒྲུང་འདིར་དགའ་
པོ་བྱུང་སོང་ངམ།” ཞེས་བྲིས་པར། “ལགས་འོ་རྒན་ལགས། སྒྲུང་འདི་སྙན་
པོ་འདུག་ལ་ང་ཚོའི་ཡིད་དབང་ཡང་ཕྲོགས་སོང་” ཞེས་ཟེར། ངས་“ཁྱེད་
རྣམས་སྒྲུང་ཉན་རྒྱུར་ཧ་ཅང་དགའ་པོ་འདུག །བྱས་ན་ཁྱེད་ཚོ་སྒྲུང་ཞིག་ཀློག
གི་ཡིན་ནམ་” ཞེས་དྲིས་པས། ཁོང་ཚོས། “ལགས་འོ་རྒན་ལགས། ང་ཚོར་
སྒྲུང་ཀློག་འདོད་འདུག་ལ་ཀློག་གིའང་ཡིན། འོན་ཀྱང་སྒྲུང་དེབ་གང་ནས་
རག་གི་རེད་དམ།” ཞེས་ཟེར། “གལ་ཏེ་ངས་སྒྲུང་དེབ་འཁྱེར་ཡོང་ན་ཁྱེད་
ཚོས་ཀློག་གི་ཡིན་ནམ་” ཞེས་དྲིས་པར། “ཡིན་དང་ཡིན། ང་ཚོས་ཀློག་གི
ཡིན། རྒན་ཁྱེད་རང་གིས་ཀྱང་ང་ཚོ་ལ་སྒྲུང་ཤོད་དགོས་ཀྱི་ཡོད།ང་ཚོས་སྒྲུང་
དེབ་གཅིག་པུ་ཀློག་པ་ཙམ་གྱིས་ག་ལ་འགྲིག” ཅེས་ཟེར། དེའི་རྗེས་ངས་མུ་
མཐུད་ནས་སྒྲུང་བཤད།

16 ཉིན་མོའི་སྐར་མ།
དྲིལ་བུ་བརྡུངས་རྗེས་སློབ་ཕྲུག་ཚང་མ་ངའི་འགྲམ་དུ་སླེབས། སློབ་ཕྲུག་
ཁ་ཤས་ཀྱིས་ང་ལ་བརྩེ་བ་ཟབ་པོའི་ངང་ནས་བལྟས། འགའ་རེས་ངའི་ལག་པ་
ལ་འཆང་འདོད་བྱས། ཡང་ལ་ལ་མདུན་དུ་ཡར་ལངས་ནས་བསྡད་འདུག །
ངས་ཁོང་རྣམས་ལ། “ཁྱིམ་ལ་ལོག་རྒྱུགས། སློབ་གྲྭ་གྲོལ་སོང་། ད་གུང་སེང་
རེད་” ལབ་དུས། ཁོང་ཚོས། “མིན། ང་ཚོ་ནང་ལ་འགྲོ་གི་མིན།” ཞེས་སྐད་
ཤུགས་ཆེན་པོའི་ངང་ནས་སྨྲས་པར་མ་ཟད། གལ་ཏེ་ཁྱེད་ཀྱིས་སྒྲུང་མུ་མཐུད་
ནས་གསུངས་ན་ང་ཚོ་ཚང་མ་མཚན་འཕྱི་པོ་མ་ཆགས་བར་དུ་སྡོད་རྒྱུ་ཡིན"
ལབ་བྱུང༌། མཐར་ངས་ཁོང་ཚོ་ཁྱིམ་དུ་ལོག་བཏང་བ་ཡིན། འཛིན་དགེ་
གཞན་རྣམས་ཁོ་བོའི་འགྲམ་དུ་ཕེབས་ནས། “རྒན་ཁྱེད་ཀྱིས་ངོ་མཚར་ཅན
གྱི་ལས་ཀ་ཞིག་བྱེད་ཀྱི་འདུག །ང་ཚོའི་སློབ་ཕྲུག་རྣམས་ཀྱང་སྒྲུང་ཉན་རྒྱུའི་
འདོད་པ་ཆེན་པོ་བྱེད་ཀྱི་འདུག །ཁོང་ཚོས་འཛིན་གྲྭའི་སློབ་ཁྲིད་ལ་དོ་སྣང་
བྱེད་ཀྱི་མི་འདུག་ལ། དེ་སྔ་ནས་ཁྱེད་ཀྱི་འཛིན་གྲྭར་སྒྲུང་ཉན་དུ་འགྲོ་ཆོག་
པའི་དགོངས་པ་ཞུས་པའམ། དེ་མིན་ང་ཚོ་ཡང་ཁོང་རྣམས་ལ་ཁྱེད་ནང་
བཞིན་སྒྲུང་ཤོད་དགོས་ཡོད་ཅེས་འབོད་སྐུལ་ཡང་ཡང་བྱེད་ཀྱི་འདུག" ཅེས་
གསུངས་བྱུང་། ངས་དགེ་རྒན་ལས་རོགས་རྣམས་ལ་“གལ་ཏེ་གནས་ཚུལ་
དེ་འདྲ་ཡིན་ན་ཁྱེད་ཚོས་ཀྱང་ཁོང་རྣམས་ལ་སྒྲུང་གསུངས།” ཞེས་ཞུས་པས།
ཁོང་རྣམ་པས། “སྒྲུང་སུས་ཤོད་ཐུབ་ཀྱི་རེད།ང་ཚོས་འོས་ཤིང་འཚམ་པའི་སྒྲུང་
གཅིག་ཀྱང་མི་ཤེས་” གསུངས་བྱུང་། ངས་འཛུམ་མདངས་ཤིག་བསྟན་པ་ཡིན།

ལེའུ་དང་པོ། 17
༥
༈ ཉིན་རྗེས་མ་དེ་གཟའ་ཉི་མ་རེད། ང་རང་ཤེས་ཡོན་འགན་འཛིན་གྱི་དྲུང་
དུ་བཅར། ཁོང་གིས་“རྒན་ལགྣི་རཱམ་ལགས། སློབ་གྲྭའི་དགེ་ཆེ་མཆོག་
གིས་ཁྱེད་ཀྱི་ཉིན་མཚན་ཀུན་ཏུ་སྒྲུང་རྐྱང་རྐྱང་ཤོད་ཀྱི་ཡོད་ཚུལ་བརྗོད་ཀྱི་
འདུག” གསུངས་བྱུང་། ངས་“དེ་བདེན་པ་རེད། སྒྲུང་བཤད་རྒྱུ་དེ་གནས་
སྐབས་ཀྱི་ལས་གཞི་ཞིག་རེད།” ཅེས་ཞུས་པ་ཡིན། “འོན་ཀྱང་། ཁྱེད་ཀྱི་ཚོད་
ལྟ་དེ་ག་དུས་འགོ་འཛུགས་རྒྱུ་ཡིན་ནམ། ཁྱེད་ཀྱི་སློབ་ཚན་རྩ་འཛིན་རྣམས་
དུས་ཐོག་ཏུ་ཇི་ལྟར་བསླབས་ཚར་གྱི་རེད་དམ།” ཞེས་དྲིས་པར། “འགན་
འཛིན་ལགས། ངས་དེ་སྔ་ནས་ཚོད་ལྟ་འགོ་བཙུགས་ཚར་ཡིན་ལ། ང་རང་
སྒེར་གྱི་མྱོང་ཚོར་ཞིག་ཞུས་ན། སྒྲུང་བཤད་རྒྱུ་དེ་དགེ་རྒན་དང་དགེ་ཕྲུག་
དབར་འབྲེལ་ལམ་ཟབ་མོ་བསྐྲུན་ཐུབ་པའི་ཐབས་ལམ་ལེགས་ཤོས་ཤིག
རེད་འདུག གང་ལགས་ཤེ་ན། ཉིན་དང་པོ་དེར་ཁོང་ཚོས་ངས་གང་བཤད་
པ་རྣམས་ཉན་འདོད་གཏན་ནས་མ་བྱས་པར་སྐད་ཅོར་དང་སི་སྒྲ། རྐང་པ་
བརྡབས། ངས་སྒྲུང་བཤད་རྒྱུའི་ལས་གཞི་འདི་འགོ་བཙུགས་པ་ནས་བཟུང་
ཁོང་ཚོ་ཁུ་སིམ་པོར་གྱུར། ད་ལྟ་ང་དང་ངའི་སློབ་ཕྲུག་གི་དབར་བརྩེ་བ་
ཟབ་པོ་ཞིག་སླེབས་འདུག །ད་ལྟ་ཁོང་ཚོས་ངའི་ཁ་ལ་ཧ་ཅང་ཡག་པོ་ཉན་
གྱི་འདུག་ཅིང་། སྐད་ཤུགས་ཆེན་པོ་རྒྱག་མི་དགོས་པ་རང་རང་སོ་སོ་ཁུ་སིམ་
པོའི་ངང་སྡོད་ཀྱི་ཡོད་པར་མ་ཟད། སློབ་གྲྭ་གྲོལ་རྗེས་ཁོང་ཚོས་མུ་མཐུད་ནས་
སྒྲུང་ཉན་འདོད་ཆེན་པོ་བྱེད་ཀྱི་འདུག” ཅེས་ཞུས་པར། ཁོང་གིས་“འགྲིག་
གི་རེད། ཁྱེད་ཀྱི་གནས་ལུགས་དེ་ངས་རྟོགས་བྱུང་། ཁྱེད་ཀྱི་སློབ་ཁྲིད་ཐབས་

18 ཉིན་མོའི་སྐར་མ།
ལམ་གསར་པ་དེ་ག་དུས་འགོ་འཛུགས་རྒྱུ་ཡིན།”ཞེས་དྲིས་བྱུང་། ངས་འགན་
འཛིན་ལགས་སུ། "དངོས་གནས་བྱས་ན་སྒྲུང་ཤོད་པའི་སྒོ་ནས་འཛིན་གྲྭ་
འཁྲིད་རྒྱུ་འདི་ཉིད་སློབ་ཁྲིད་ཀྱི་ཐབས་ལམ་གསར་པ་ཞིག་རེད། སློབ་ཕྲུག་
ལ་སྤྱོད་ལམ་འཁྱེར་སྟངས་ཀྱང་སྒྲུང་བརྒྱུད་ནས་སློབ་བཞིན་ཡོད། ཁོང་ཚོར་
སེམས་འགུལ་ཡང་ཐེབས་ཀྱི་འདུག །རྩོམ་རིག་དང་སྐད་ཡིག་གི་སྒྱུ་རྩལ་
ཡང་རང་དབང་ངང་རྩལ་འདོན་བྱེད་བཞིན་འདུག་ལ། སློབ་ཚན་གཞན་
རྣམས་ཀྱང་འདི་ལྟར་སློབ་འཆར་ཡོད།” ཅེས་ཞུས་པ་ཡིན། ཁོང་གིས། “ལྟོས་
དང་།རང་གིས་ལོ་གང་ཚང་སྒྲུང་ཤོད་ཀྱིན་བསྡད་ན་འགྲིག་གི་མ་རེད།”ཅེས་
གསུངས་བྱུང་།
༦
༈ ང་འཛིན་ཁང་ནང་འཛུལ་སྐབས་སློབ་ཕྲུག་རྣམས་དུས་རྒྱུན་བཞིན་སྒོར་
ཐིག་ནང་སྒྲུང་ཉན་ཆེད་བསྒུགས་ནས་བསྡད་འདུག །ངས་ནག་པང་མདུན་དུ་
ཕྱིན་ནས་འདི་ལྟར་བྲིས་པ་ཡིན།
དེ་རིང་གི་ལས་གཞི།
1]མིང་གཞུང་ཀློག་རྒྱུ།
2] གྲོས་མོལ།
༣] སྒྲུང་།
མིང་གཞུང་བཀླགས་ཚར་བ་དང་སློབ་ཕྲུག་ལྷན་དུ་གྲོས་མོལ་བྱེད་རྒྱུ་འགོ་
བཙུགས། “སློབ་ཕྲུག་ཚོ། ཚང་མ་ཡར་ལངས་ནས་ལག་པ་གཉིས་ང་ལ་སྟོན་

ལེའུ་དང་པོ།19
དང་། ངས་ཁྱེད་ཚོའི་ལག་པའི་སེན་མོར་བལྟ་རྒྱུ་ཡིན་” ཞེས་ལབ་ཡིན། ག་
ལེར་ལྟ་དུས་ཁོང་ཚོའི་སེན་མོ་རྣམས་ཧ་ཅང་རིང་ལ་ཐལ་བས་ཁེངས་འདུག །
ངས་ད་དུང་“ཁྱེད་ཚོས་སོ་སོའི་སློབ་གྲྭའི་ཞྭ་མོ་རྣམས་མར་ཕུད་དང་” ལབ་
ནས་ལྟ་སྐབས། ཞྭ་མོ་དག་བཙོག་པ་དང་རལ་བ་རེད་འདུག །ཁོང་ཚོས་སོ་
སོའི་ཞྭ་མོར་བལྟས། དེ་ནས་ངས་མུ་མཐུད་དེ། “ཁྱེད་ཚོའི་སྟོད་ཐུང་གི་མཐེབ་
ཅུར་ལྟོས་དང་། དེ་དག་བང་རིམ་དུ་འདུག་གམ་” ཞེས་དྲིས། ཁོང་ཚོས་རང་
ཉིད་ཀྱི་སྒྲིག་ཆས་ལ་བལྟས་ནས་བསྡད།སློབ་ཕྲུག་ཁ་ཤས་ལ་མ་གཏོགས་མང་
ཆེ་བའི་སྟོད་ཐུང་ལ་མཐེབ་ཅུ་མི་འདུག །ངས་“ད་འགྲིག་སོང་། ང་ཚོའི་སྒྲུང་
གི་ལེ་ཚན་དེ་རྗེས་ལུས་ཐེབས་ས་རེད།” ཅེས་བཤད་ནས་སྒྲུང་བཤད་རྒྱུའི་
འགོ་འཛུགས་སྐབས། སློབ་ཕྲུག་ཅིག་ཡར་ལངས་ནས། “རྒན་ལགས། ཁྱེད་
ཀྱིས་ང་ཚོ་ལ་སྒྲུང་དེབ་ཁྱེར་ནས་ཡོང་གི་ཡིན་གསུངས་བྱུང་།
ད་སྒྲུང་དེབ་དེ་ཚོ་ག་བར་ཡོད་དམ་”ཞེས་དྲིས་བྱུང་།ངས་"ཉིན་གཅིག་
གཉིས་ཀྱི་རྗེས་སུ་སྒྲུང་དེབ་དེ་ཚོ་ཁྱེར་ནས་ཡོང་ཆོག་" ལབ་ཡིན། “སྤྱིར་
བཏང་ནས་ཁྱེད་ཚོའི་ནང་ནས་སྒྲུང་དེབ་ཀློག་རྒྱུའི་ཐད་ལ་དགའ་པོ་ཡོད་
མཁན་རྣམས་ལག་པ་ཡར་རྐྱོངས་དང་"ཞུས་པར། སློབ་ཕྲུག་ཚང་མས་ལག་
པ་གནམ་ལ་བརྐྱངས།“ད་བར་སོ་སོས་ཀློག་མྱོང་བའི་སྒྲུང་དེབ་ཀྱི་མིང་རྣམས་
ཤོད་དགོས་" ལབ་པས། སློབ་ཕྲུག་རེ་ཟུང་གིས་སྒྲུང་གཉིས་གསུམ་བཀླགས་
འདུག །ཁོང་ཚོ་འཛིན་གྲྭ་བཞི་པའི་སློབ་ཕྲུག་ཡིན་ན་ཡང་། སློབ་ཕྲུག་གཅིག་
གིས་ཀྱང་སློབ་དེབ་དང་འབྲེལ་བ་མེད་པའི་དཔེ་དེབ་ཀློག་མྱོང་མི་འདུག །
ངས་“ཁྱེད་ཚོས་དུས་དེབ་དེ་འདྲ་ཀློག་མྱོང་ཡོད་དམ་” ཞེས་འདྲི་དུས། སློབ་

20 ཉིན་མོའི་སྐར་མ།
ཕྲུག་གཉིས་ཀྱིས། “ང་ཚོས་བཱལ་མིཏྲ་(Bal Mitra) བཀླགས་མྱོང་ཡོད།"
བརྗོད་བྱུང་། ངས་“བྱས་ན་འགྲིག་གི་རེད། སྒྲུང་དེབ་རག་གི་རེད་ལ་ཁྱེད་
ཚོས་ངེས་པར་དུ་ཀློག་དགོས། དེ་ཡིས་དཔག་ཏུ་མེད་པའི་དགའ་ཚོར་བསྐྲུན་
གྱི་རེད།” ཅེས་ལབ་ནས་སྒྲུང་མུ་མཐུད་ནས་བཤད།
དུས་ཚོད་རྫོགས་ནས་དྲིལ་བུ་བརྡུངས་པ་དང་སློབ་གྲྭ་གྲོལ། ཁོང་ཚོ་འཛིན་
གྲྭ་ནས་ཕྱིར་མ་ཐོན་སྔོན་རྐུབ་བཀྱག་སྒང་དུ་སྡོད་བཅུག་ནས་འདི་ལྟར་ལབ་
ཡིན། “སློབ་ཕྲུག་ཚོ་ཡག་པོ་ཉོན་ཨ།ཁྱེད་ཚོ་ཁྱིམ་ལ་འབྱོར་ཚེ་སེན་གཏུབ་བླངས་
ཏེ་སེན་མོ་གཏུབ་དགོས། གལ་ཏེ་སོ་སོས་གཏུབ་མ་ཐུབ་ན་རང་གི་ཕ་མའམ་སྐྲ་
བཞར་མཁན་ལ་གཏུབ་རོགས་ཞེས་འབོད་སྐུལ་ཞུས་ཨང་” ལབ་པས། སློབ་ཕྲུག་
གཅིག་གིས། “ངའི་ལག་པའི་སེན་མོ་འདི་ད་ལྟ་རང་སོ་བརྒྱབ་ནས་གཏུབས་
ཆོག” ཅེས་བརྗོད་བྱུང་། ངས་“དེ་ལྟར་མ་རེད། རང་གི་ལག་པའི་སེན་མོ་འདི་
ངེས་པར་དུ་སེན་གཏུབ་བམ་དེ་མིན་ཇེམ་ཙེས་འབྲེག་དགོས།” ཞེས་སྨྲས་པ་
དང་ལྷན་དུ། “འཛིན་གྲྭའི་སློབ་ཕྲུག་ཡོངས་ལ་ང་ཚོ་ཚང་མ་སྤྲོ་སྣང་ལྡན་པའི་
རྩེད་མོ་གཞན་ཞིག་རྩེས་ན།” ཞེས་ལབ་དུས། ཁོང་ཚོ་ཡ་མཚན་སྐྱེས། ངས་མུ་
མཐུད་ནས་“ངའི་བསམ་ཚུལ་ལ་ཁྱེད་ཚོས་སློབ་གྲྭར་ཞྭ་མོ་མ་གྱོན་པར་ཡོང་ན་
མི་འགྲིག་གམ། ཞྭ་མོ་ཚང་མ་ཛོར་པོ་རེད་འདུག་པས་དེ་འདྲའི་ཞྭ་མོ་གྱོན་ནས་
བེད་སྤྱོད་ཅི་ཞིག་ཡོད།” ཅེས་འདྲི་དུས་སློབ་ཕྲུག་ཚང་མས་གད་མོ་བགད།
“རྒན་ལགས། སློབ་ཕྲུག་གཅིག་ཀྱང་ཞྭ་མོ་མ་གྱོན་པར་སློབ་གྲྭར་ཡོང་
མི་ཆོག །གལ་ཏེ་སློབ་གྲྭའི་དགེ་ཆེ་ཡིས་མཐོང་ན་ཁོང་རླུང་ལངས་ཀྱི་རེད་”
ཅེས་བརྗོད་བྱུང་།ངས་“གལ་ཏེ་སང་ཉིན་ང་ཞྭ་མོ་མ་གྱོན་པར་སློབ་གྲྭར་ཡོང་

ལེའུ་དང་པོ།21
ན་ཁྱེད་ཚོ་ཡང་ང་ནང་བཞིན་སློབ་གྲྭར་ཡོང་ཐུབ་བམ་,དྲིས་པར།ཁོང་ཚོ་ཅི་
བྱ་གཏོལ་མེད་དུ་གྱུར་ནས།“རྒན་ལགས།གལ་ཏེ་ང་ཚོའི་ཕ་མས་ཆོག་མཆན་
མ་སྤྲད་ན།” ཞེས་དྲིས་བྱུང་། ངས་“ཁྱེད་ཚོའི་ཞྭ་མོ་འདི་བེད་སྤྱོད་མེད་པ་
ཞིག་རེད་འདུག །ཛོར་པོ་ཡོད་པ་མ་ཟད་རལ་པ་ཡང་རེད་འདུག་པས་ཞྭ་
མོ་དེ་འདྲ་གྱོན་པ་ལས་མ་གྱོན་ན་ལེགས།” ཞེས་ལབ་པ་དང་ལྷན་དུ་“ཁྱེད་
ཚོས་སྟོད་ཐུང་གི་མཐེབ་ཅུ་བརླགས་པ་རྣམས་བསྐྱར་དུ་སྒར་དགོས་འདུག །
མཐེབ་ཅུ་མེད་པའི་གོས་འདི་མིག་ལ་མི་བདེ་བ་ཞེ་དྲག་འདུག” ཅེས་ལབ་
པ་ཡིན། ངའི་སྐད་ཆ་དེ་ཡིས་སློབ་ཕྲུག་རྣམས་ཁྱིམ་དུ་ལོག་སྐབས་བསམ་བློ་
ཞིག་གཏོང་དགོས་པའི་གནས་སྟངས་སུ་གྱུར།
དེ་རྗེས་སློབ་གྲྭའི་དགེ་ཆེས་ང་ཡིག་ཚང་ནང་སྐད་བཏང་སོང་། ཁོང་གིས་
“དགེན་ལའི་རཱམ་ལགས།ཁྱེད་ཀྱིས་དཀའ་ངལ་བཟོ་གི་འདུག།སེན་མོ་གཏུབ་
དགོས་པ་དང་མཐེབ་ཅུ་སྒར་དགོས་གསུངས་དོན་གང་ཡིན། ཁྱེད་རང་དོན་
མེད་ཀྱི་རྙོག་གྲའི་ནང་ག་རེ་བྱས་ནས་འཛུལ་གྱི་ཡོད། དེ་ལས་ཁྱེད་ཀྱིས་སློབ་
ཁྲིད་ཐབས་ལམ་གསར་པ་དེར་དོ་སྣང་མང་ཙམ་བྱས་ན་མ་རེད་དམ། དེའི་
ཆེད་དུ་ཁྱེད་རང་འདི་རུ་སླེབས་ཡོད་པ་མ་ཡིན་ནམ། སེན་མོ་གཏུབ་རྒྱུ་དང་
མཐེབ་ཅུ་བསྒར་རྒྱུ་ནི་ཕ་མའི་ལས་འགན་རེད་མ་གཏོགས། དེ་སློབ་གྲྭའི་ལས་
འགན་མ་རེད། ང་ཚོ་དེ་ལ་སེམས་ཁྲལ་བྱེད་དགོས་མེད། ད་དུང་ཁྱེད་ལ་ནན་
ཏན་ངང་ཞུ་རྒྱུར། སློབ་ཕྲུག་རྣམས་ཞྭ་མོ་མ་གྱོན་པར་སློབ་གྲྭར་ཡོང་མི་ཆོག །
དེ་ནི་སློབ་གྲྭའི་སྒྲིག་ཁྲིམས་དང་མི་མཐུན་པ་ཞིག་རེད། དེ་ལ་ངེས་པར་དུ་
ཤེས་ཡོན་ཚན་པའི་ཆོག་མཆན་དགོས་གལ་ཡིན་པ།" ཞེས་གསུངས་བྱུང་།

22 ཉིན་མོའི་སྐར་མ།
ངས་“དགེ་ཆེ་ལགས། འདི་ནི་ངོ་མ་ཤེས་ཡོན་གྱི་ཐབས་ལམ་གསར་པ་
ཞིག་དང་། སློབ་ཁྲིད་བྱེད་ཚུལ་གྱི་ལམ་གསར་པ་ཞིག་ཀྱང་རེད། གཙང་སྦྲ་
མེད་མཁན་དང་སྒྲིག་འཛུགས་མི་འཁྱེར་མཁན་སློབ་ཕྲུག་རྣམས་ལ་བསླབ་
བྱ་དེ་ལས་བཟང་བ་གང་ཡོད། ངས་ཁོང་ཚོར་གཙང་སྦྲ་མེད་པའི་སྐོར་འགྲེལ་
བརྗོད་བྱེད་དུས་ཁོང་ཚོས་རང་བཞིན་གྱིས་ངོ་ཚ་བའི་རྣམ་འགྱུར་བསྟན་
བྱུང་། བྱས་ཙང་གལ་ཏེ་ཁོང་ཚོར་གཙང་སྦྲ་ཇི་ལྟར་བྱེད་དགོས་མིན་སྐོར་སློབ
གསོ་བརྒྱབ་པ་ཡིན་ན། ངའི་བསམ་པར་ཁོང་ཚོས་གཙང་སྦྲ་ཡག་པོ་བྱེད་ཀྱི་
རེད་སྙམ།དེ་ནས་སློབ་གྲྭའི་ནང་ཁོང་ཚོ་ཞྭ་མོ་གྱོན་དགོས་མིན་གྱི་གནས་ཚུལ་
འདི་ངས་ཤེས་ཡོན་འགན་འཛིན་དང་ལྷན་དུ་ཐད་ཀར་གྲོས་བསྡུར་བྱ་རྒྱུ་ཡིན།
གལ་ཏེ་ཁོང་གིས་ཆོག་མཆན་མ་སྤྲད་ན་དེ་ཕྱིར་འཐེན་བྱ་རྒྱུ་རེད་”ཅེས་ཞུས།
དེ་ཉིན་དགོང་ཟས་བཟས་ཚར་རྗེས་ང་རང་ཤེས་ཡོན་འགན་འཛིན་
མཆོག་གི་དྲུང་དུ་བཅར་བ་ཡིན། ཁོང་གིས་“དུས་ཚོད་འདི་འདྲར་ཁྱེད་རང་
འདིར་ཡོང་དགོས་དོན་ཅི་ཡིན་”ཞེས་དྲིས་བྱུང་། “འགན་འཛིན་མཆོག།ཁྱེད་
ལ་བཀའ་འདྲི་ཞིག་ཞུ་རྒྱུ་ཡོད་”ཞུས་པར།འགན་འཛིན་གྱིས་“གསུངས་དང་"
ཞེས་གསུངས། “གནས་ཚུལ་དེ་གང་རེད་ཟེར་ན་ང་དང་ངའི་སློབ་ཕྲུག་རྣམས་
ཞྭ་མོ་མ་གྱོན་པར་སློབ་གྲྭར་ཡོང་ན་མི་འགྲིག་གམ་” ཞེས་ཞུས་པས། ཁོང་
གིས་“རྒྱུ་མཚན་གང་ཡིན་”ཞེས་དྲིས་བྱུང་།ངས་“ཁོ་ཚོའི་ཞྭ་མོ་ཛོར་པོ་རེད་
འདུག་ལ། གལ་ཏེ་ཁོང་ཚོས་ཞྭ་མོ་མ་གྱོན་པར་སློབ་གྲྭར་ཡོང་ན་མི་འགྲིག་པ་
གང་ཡོད་དམ། ལོ་ཆུང་ཆུང་ནས་ཁོང་ཚོར་དཀའ་ངལ་དེ་འདྲ་བཟོ་དགོས་
དོན་གང་ཡིན་ནམ་” ཞུས་པར། ཁོང་གིས་“མི་མང་གིས་བསྒྱུར་བཅོས་དེ་

ལེའུ་དང་པོ།23
ལ་དགོད་བྲོ་གི་རེད་ལ་ཁྱད་མཚར་པོ་ཞིག་ཀྱང་མཐོང་ངེས་རེད། དེར་བརྟེན་
ངའི་བསམ་ཚུལ་ལ་ད་ལྟ་ལག་བསྟར་བྱེད་བཞིན་པའི་ཚོད་ལྟའི་དུས་འདིར་
སྤྱི་ཚོགས་ཀྱི་ལུགས་སྲོལ་དེར་ཐེ་བྱུས་མ་བྱས་ན་མི་ལེགས་དྲན། དེ་ལས་གྱང་
བཞིས་བསྐོར་བའི་འཛིན་གྲྭའི་ནང་སློབ་ཕྲུག་རྣམས་ལ་སློབ་ཁྲིད་ཇི་ལྟར་བྱེད་
དགོས་མིན་བསམ་བློ་བཏང་ན་དེ་ཕན་ཡོན་ཆེ་བ་ཡོད། ཞྭ་མོའི་སྐོར་ལ་བསམ་
བློ་གཏང་རྒྱུ་མཚམས་བཞག་ན་ཡག” ཅེས་གསུངས།
ཁོང་གིས་གནད་དོན་འདི་ཐོག་དེ་ཙམ་གལ་ཆེན་མ་རྩིས། ངས་བསམ་
པར་ཁོང་ལ་ད་དུང་མུ་མཐུད་ནན་སྐུལ་བྱས་ན་དེ་ཙམ་ཕན་འབྲས་མེད་པ་
མཐོང་བར་མ་ཟད། གནས་སྟངས་འདི་འདྲ་ལ་ཤེས་ཡོན་འགན་འཛིན་དང་
ཕ་མ་རྣམས་ལ་ཁ་གཏད་བྱས་ན་དངོས་གནས་ང་རང་ལྐུགས་པ་ཞིག་ཡིན་པ་
ཚོར། དེར་བརྟེན་ངས་ཐབས་མཁས་པོའི་སྒོ་ནས་ཡང་བསྐྱར་ཁོང་ལ་སྐྱབས་
འཇུག་ཅིག་ཞུས་ཡིན། “སྐུ་ངོ་ལགས། གལ་ཏེ་ཁོང་ཚོས་འཛིན་གྲྭའི་ནང་ཞྭ་
མོ་མ་གྱོན་པར་བསྡད་ན་དེ་ལ་འགལ་ཟླ་ཡོད་དམ་" དྲིས་པར། ཁོང་གིས་
“འགྲིག་གི་རེད། འཛིན་གྲྭའི་ནང་ཁྱེད་ཀྱི་བསྒྱུར་བཅོས་གང་བཏང་ནའང་
འགྲིག །ནམ་ཞིག་མ་འོངས་པ་ཁོང་ཚོ་གནད་དོན་འདིའི་ཐད་ལེགས་པར་
གོམས་ན་ངས་ཞྭ་མོ་ངེས་པར་དུ་གྱོན་དགོས་པའི་ནན་སྐུལ་བྱེད་ཀྱི་མེད།”
ཅེས་གསུངས་བྱུང་།
ངས་སླར་ཡང་། “སྐུ་ངོ་ལགས། ང་འཛིན་ཁང་ནང་དཔེ་མཛོད་ཆུང་
ཆུང་ཞིག་བཟོ་འདོད་ཡོད། དེའི་ཆེད་དུ་དངུལ་ཕྲན་བུ་ཞིག་འཐོབ་ཀྱི་རེད
དམ།” ཞེས་བཀའ་འདྲི་ཞུས་པར། ཁོང་གིས་“ཁྱེད་ལ་ཅི་བྱས་ནས་དམིགས་

24 ཉིན་མོའི་སྐར་མ།
བསལ་གྱི་དངུལ་འཐོབ་ཀྱི་རེད་དམ། ད་ལྟ་ཁྱེད་རང་གི་ཚོད་ལྟ་ལག་བསྟར་
བྱེད་བཞིན་པའི་གནད་དོན་འདི་ང་གཉིས་བར་གྱི་སྐད་ཆ་རེད། སློབ་གྲྭ་འདི་
ལོ་རེའི་འཆར་དངུལ་ལ་བརྟེན་ནས་སྟངས་འཛིན་བྱེད་བཞིན་ཡོད། ཁྱེད་
རང་གི་དགོས་མཁོ་རྣམས་འཛིན་གྲྭའི་ཁྲིད་ཆས་ཀྱི་དངུལ་འབབ་ནས་འདང་
བ་བྱེད་དགོས།” ཞེས་གསུངས། སྐབས་དེ་དུས་ང་རང་ཅི་བྱ་གཏོལ་མེད་
དུ་གྱུར། ངའི་འཆར་སྒོ་ཆ་ཚང་ཟུར་དུ་བསྐྱུར་ནས་སླར་ཡང་འགན་འཛིན་
མཆོག་ལ། “ང་ལ་འཆར་གཞི་གཞན་ཞིག་ཡོད། གལ་ཏེ་ཁྱེད་ཀྱིས་མོས་མཐུན་
གནང་ན་ལག་བསྟར་བྱེད་ཀྱི་ཡིན།དེ་ནི་དུས་རྒྱུན་སློབ་ཕྲུག་རྣམས་སྐད་ཡིག་
སློབ་ཚན་གྱི་ཆེད་དུ་སློབ་དེབ་ཉོ་དགོས་ལ། སློབ་དེབ་ཀྱི་ཆེད་དུ་དེབ་ཀྱང་
ཉོ་དགོས། ད་དུང་རྒྱལ་རབས་སློབ་ཚན་ཆེད་དུའང་དེབ་ཉོ་དགོས་པས། ངས་
དྲན་སྐུལ་ཞུ་རྒྱུ་ལ་སློབ་ཕྲུག་རྣམས་ལ་སློབ་དེབ་མ་ཉོ་ལབ་ན་གང་འདྲ་འདུག་
གམ། དེ་ཡི་ཚབ་ཏུ་སློབ་ཕྲུག་གི་ས་ནས་སློབ་དེབ་ཀྱི་དངུལ་འབོར་གཅིག་
མཚུངས་བསྡུས་ནས་དངུལ་དེ་དག་གིས་སྒྲུང་དེབ་སྙན་པོ་འགའ་ཉོས་ན། དེ་
ཡིས་འཛིན་གྲྭའི་དཔེ་མཛོད་བཟོ་རྒྱུ་ལའང་ཕན་ཐོགས་ཆེན་པོ་ཡོད།" ཞུས་
པས་ཁོང་གིས། “སློབ་དེབ་མེད་ན་ཁྱེད་ཀྱིས་སློབ་ཁྲིད་ཇི་ལྟར་བྱ་རྒྱུ་ཡིན་”
ཞེས་དྲིས་བྱུང་། ངས་“དེའི་ཐོག་བསམ་བློ་བཏང་ཡོད།
སློབ་ཁྲིད་ཀྱི་ཐབས་ལམ་གསར་པ་འདི་ལ་རེ་ལྟོས་བྱེད་ཀྱི་ཡོད་ལ། ཚོད་
ལྟ་འདི་དངོས་སུ་ལག་བསྟར་བྱེད་དུས་སྐུ་ཉིད་ཐུགས་ཡིད་ཡག་པོ་ཆེས་ཐུབ་
པ་ཞིག་བཟོ་ཐུབ་ས་རེད།” ཅེས་ཞུས་པས། ཁོང་གིས་“གཅིག་བྱས་ན་དེ་ཡིན་
སྲིད་ཀྱི་རེད།ཚོད་ལྟ་འདི་ཁྱེད་ཀྱི་རེད་ལ།འབྲས་བུ་སྨིན་མ་སྨིན་དེ་ཡང་ཁྱེད་

ལེའུ་དང་པོ།25
ལ་རག་ལུས་ཡོད། འོན་ཀྱང་ཁྱེད་ཀྱིས་གཟབ་ནན་བྱེད་དགོས་པ་ཞིག་ལ་མ་
འོངས་པར་སློབ་ཕྲུག་རྣམས་ལ་གྱོང་གུན་ཆེན་པོ་ཕོག་རྒྱུ་དེ་འདྲ་ནམ་ཡང་མ་
གནང་རོགས། ང་དུས་རྟག་ཏུ་ཁྱེད་དང་མཉམ་དུ་ཡོད་ལ་ཁྱེད་ལ་རྒྱབ་སྐྱོར་
ཡང་ཡོད། དེ་ལ་ཐེ་ཚོམ་མེད། ཡིན་ན་ཡང་། ཁྱེད་ཀྱི་མཇུག་འབྲས་ལ་ང་ཏོག་
ཙམ་དངངས་འཚབ་འདུག” ཅེས་གསུངས་བྱུང་། ངས་“སྐུ་ངོ་ལགས། ང་ལ་
ཚོད་ལྟ་བྱེད་འཇུག་རོགས་གནང་། དཀོན་མཆོག་གི་དགོངས་པ་བཞིན་ང་
ཚོས་དཀའ་ལས་བརྒྱབ་པ་ལ་འབྲས་བུ་སྨིན་ངེས་རེད་” ཅེས་ཞུས་པ་ཡིན།
ཁོང་གིས་“འགྲིག་གི་རེད། འོན་ཀྱང་།ལོ་རྫོགས་མཚམས་སུ་འཛིན་གྲྭའི་དཔེ་
མཛོད་འདི་གང་གནང་གི་ཡིན། སྒྲུང་དེབ་དག་ཁོང་ཚོ་ལ་བགོ་འགྲེམས་བྱ་
རྒྱུ་ཡིན་ནམ།” ཞེས་འདྲི་དུས། ངས་“སྒྲུང་དེབ་དེ་ཚོ་འཛིན་གྲྭའི་སློབ་ཕྲུག་
གི་རེད།དེ་ཁོང་ཚོ་ལ་འཐོབ་རྒྱུ་ཡིན་མོད།ཁོང་ཚོའི་ཕ་མ་རྣམས་ལ་སྒྲུང་དེབ་
དེ་ཚོ་ནང་ལ་མ་ཁྱེར་བར་འཛིན་གྲྭའི་དཔེ་མཛོད་ཆེད་དུ་འཇོག་རྒྱུའི་འབོད་
སྐུལ་ཞུ་རྒྱུ་ཡིན། གང་ལགས་ཤེ་ན། ཕྱིས་སུ་དེ་ནི་འཛིན་གྲྭའི་དཔེ་མཛོད་ལྟེ་
གནས་ཤིག་ཆགས་ཀྱི་རེད། དེ་ལྟར་བྱས་ན་ལོ་རེ་ནས་ལོ་རེར་འཛིན་གྲྭའི
ནང་དཔེ་དེབ་མང་དུ་མང་དུ་འགྲོ་གི་རེད་” ཅེས་ཞུས་པར། འགན་འཛིན་
གྱིས་“ཕ་མ་ཚོས་དེ་ལ་ཁས་ལེན་གནང་གི་ཡོད་མེད་སུས་ལབ་ཐུབ་ཀྱི་རེད་
དམ། སྤྱིར་བཏང་འཆར་སྒོ་འདི་ཡག་པོ་འདུག གང་ལྟར་ཡང་ང་ཚོས་ཐེངས་
མ་གཅིག་ཚོད་ལྟ་བྱ་རྒྱུ་ཡིན། ཡིན་ན་ཡང་ཁྱེད་ཀྱིས་སློབ་དེབ་མེད་པར་སློབ་
ཁྲིད་གང་འདྲ་བྱ་རྒྱུ་ཡིན་མིན་ང་ལ་གསལ་པོ་ཆགས་མ་སོང་” ཞེས་གསུངས།
དེ་རྗེས་ང་རང་ཁྱིམ་དུ་ལོག

26 ཉིན་མོའི་སྐར་མ།
R
༈ ཉིན་རྗེས་མ་དེར་རྒྱུན་གཏན་བཞིན་འཛིན་གྲྭ་ཚུགས། ངའི་བསམ་པར་
གཅིག་བྱས་ན་ཁོང་ཚོས་ཞྭ་མོ་མ་གྱོན་པར་སློབ་གྲྭར་ཡོང་གི་རེད་བསམ་
བྱུང་། འོན་ཀྱང་ངས་ནོར་འདུག །ཕ་མས་ཞྭ་མོ་མ་གྱོན་པར་སློབ་གྲྭར་ཡོང་རྒྱུ་
ཁས་ལེན་བྱས་མི་འདུག །ཕ་མ་ཁ་ཤས་ཀྱིས་ཁྱེད་ཚོ་ཞྭ་མོ་མ་གྱོན་པར་སློབ་
གྲྭར་ཇི་ལྟར་འགྲོ་ཐུབ་བམ།ཁྱེད་ཚོའི་རྒན་ལགས་སྨྱོན་པ་ཆགས་ཡིན་གྱི་རེད་
ལབ་འདུག །ཁོང་ཚོས་མཛུབ་མོའི་སེན་མོ་གཏུབ་ཡོད་མེད་ལྟ་དུས་སློབ་ཕྲུག་
གཅིག་གིས་ཀྱང་གཏུབ་མེད་པར་མ་ཟད། མཐེབ་ཅུ་བསྒར་རྒྱུའི་དུས་ཚོད་
རིང་པོ་དེ་འདྲ་སུ་ལ་ཡོད་ཅེས་བཤད་པ་སོགས་ཁོ་ཚོར་ཁྱིམ་གྱི་དཀའ་ངལ་
མང་པོ་ཤོད་རྒྱུ་འདུག །ད་དུང་ཨ་མ་གཅིག་གིས་ང་ལ་འཕྲིན་ཡིག་དེ་འདྲ་
ཞིག་བསྐུར་འདུག “རྒན་ལགས། གལ་ཏེ་ཁྱེད་རང་སློབ་གྲྭའི་ནང་སློབ་ཁྲིད་
གནང་བར་ཕེབས་ཡོད་ན་སློབ་ཁྲིད་གནང་རོགས། དེ་མིན་ཁྱེད་རང་དཀའ་
རྙོག་ནང་ཅི་བྱས་ནས་འཛུལ་གྱི་ཡོད། ཁྱེད་རང་གི་བསམ་པར་ང་ཚོ་ལ་ལག་
པའི་སེན་མོ་གཏུབ་རྒྱུ་དང་མཐེབ་ཅུ་བསྒར་རྒྱུ་མ་གཏོགས་ལས་ཀ་གཞན་
གང་ཡང་ཡོད་མ་རེད་དྲན་གྱི་འདུག་གམ། ང་ཚོའི་ཕྲུ་གུ་རྣམས་མ་འོངས་
པར་གང་ཆགས་འདོད་ཡོད་ན་དེ་ཆགས་ཀྱི་རེད། ང་ཚོ་ལ་འཆི་རྒྱུའི་དུས་
ཚོད་ཀྱང་མི་འདུག །ཁྱེད་རང་གིས་སྤྲད་པའི་ལས་ཀ་དེ་ང་ཚོས་བྱེད་ཀྱི་རེད་
བསམ་པའི་རེ་བ་ཇི་ལྟར་བརྒྱབ་ཡིན་" ཞེས་བྲིས་འདུག
ཡི་གེ་འདི་མཐོང་མ་ཐག་ང་ཧ་ལས་སོང་། དྲང་པོ་ཞུས་ན་ངའི་སེམས་
ནང་སློབ་ཕྲུག་རྣམས་གཙང་སྦྲ་དོད་པོ་ཞིག་དང་ཁམས་གཙང་མ་ཞིག་བཟོ་

ལེའུ་དང་པོ།27
ཐུབ་ན་དྲན་བྱུང་། དེ་ལས་ལྡོག་སྟེ་ང་ལ་འཕྲིན་ཡིག་དེ་འདྲ་ཞིག་སྐུར་གྱི་
ཡོད་པ་ངའི་རྨི་ལམ་ནང་དུའང་འཁོར་མ་སོང་། འོན་ཀྱང་། རང་གིས་རང་ལ་
སེམས་གསོ་གཏོང་རྒྱུའི་འབད་བརྩོན་བྱས་པ་ཡིན། གཙང་སྦྲ་ཡར་རྒྱས་འགྲོ་
རྒྱུའི་ཆེད་ཕ་མ་ལྷན་དུ་འབྲེལ་ལམ་བཟང་པོ་ཞིག་འཇོག་རྒྱུར་གལ་ཆེན་པོ་
མཐོང་། སློབ་ཕྲུག་ཚོ་གཙང་སྦྲ་འཕྲོད་བསྟེན་ཐོག་དོ་དབྱིངས་སླེབ་ཐུབ་པ་
བཟོ་རྒྱུར་བསམ་བློ་བཏང་བ་ཡིན། སློབ་ཕྲུག་ལྷན་དུ་གྲོས་མོལ་བྱ་རྒྱུ་མཚམས་
བཞག་སྟེ་མུ་མཐུད་སྒྲུང་བཤད་ནས་སྒྲུང་དེ་མཇུག་བསྐྱལ་བ་ཡིན། སློབ་ཕྲུག་
གཅིག་གིས། “སྒྲུང་གཞན་ཞིག་གསུངས་རོགས་" ཞེས་འབོད་སྐུལ་བྱས། ངས་
“སྒྲུང་གཞན་དེ་སང་ཉིན་བཤད་ཀྱི་ཡིན། དེ་རིང་ང་ཚོ་ཚང་མ་མཉམ་རུབ་
ཐོག་རྩེད་མོ་རྩེ་རྒྱུ་ཡིན་” ཞེས་ལབ།
“རྩེད་མོ་” ཞེས་པའི་ཚིག་འདི་ཐོས་མ་ཐག་ཁོང་ཚོ་ཧ་ལས་སོང་། ངས་
ནན་ཏན་ངང་། “དེ་རིང་ང་ཚོ་ཚང་མ་མཉམ་དུ་རྩེད་འཇོར་རོལ་རྒྱུ་ཡིན། ཁྱེད་
ཚོ་རྩེད་མོ་གང་ཞིག་རྩེ་འདོད་འདུག་གམ་” འདྲི་དུས། ཁོང་ཚོས་“རྩེད་མོ་
མང་པོ་རྩེ་འདོད་འདུག་སྟེ། འཛིན་གྲྭའི་ནང་དུ་ང་ཚོས་ཇི་ལྟར་རྩེད་ཐུབ་བམ་
"9
ཞེས་དྲིས་བྱུང་། ངས་“ཅི་བྱས་ནས་རྩེད་མོ་རྩེ་མི་ཆོག” འདྲི་དུས། ཁོང་
ཚོས་“འདི་ནི་སློབ་གྲྭ་ཞིག་རེད། སུས་ཀྱང་སློབ་གྲྭའི་ནང་དུ་རྩེད་མོ་རྩེ་ན
མ་རེད། རྒན་ཁྱེད་ཀྱིས་ད་བར་རྩེད་མོ་རྩེས་པ་མཐོང་མྱོང་ཡོད་དམ་” ཞེས་
དྲིས་བྱུང་། “གཅིག་བྱས་ན་དེ་ཡིན་སྲིད། འོན་ཀྱང་ང་ཚོ་འདི་རུ་རྩེད་མོ་རྩེ་
རྒྱུ་ཡིན། ང་ཡང་ཁྱེད་ཚོ་མཉམ་དུ་རྩེད་འཇོར་རོལ་རྒྱུ་ཡིན་” ཞེས་ལབ། སློབ་
ཕྲུག་འགའ་ཞིག་འགུལ་བསྐྱོད་མ་བྱས་པར་ས་ཆ་གཅིག་རང་ལ་ལངས་ནས་

28 ཉིན་མོའི་སྐར་མ།
བསྡད།ལ་ལ་སྐད་ཤུགས་ཆེན་པོ་བརྒྱབ་ནས་ཕྱི་རུ་རྩེད་མོ་རྩེ་རུ་ཕྱིན།སྐད་ཅོར་
ཆེ་བའི་རྐྱེན་གྱིས་འཛིན་གྲྭ་གཞན་གྱི་དགེ་སློབ་རྣམས་ང་ཚོར་བལྟ་བར་སླེབས།
དགེ་རྒན་ཁ་ཤས་ཀྱིས་ང་ཚོ་ལ་མིག་འབུར་ཚུགས་ངང་ནས་བལྟས།དགེ་
ཆེ་བརྒྱུགས་ཡོང་ནས་ང་ལ་བཀའ་བཀྱོན་གནང་བྱུང་། ཁོང་གིས། “གཟིགས་
དང་། ཁྱེད་ཀྱིས་འཛིན་གྲྭ་གཞན་གྱི་ཉེ་འགྲམ་དུ་རྩེད་མོ་རྩེ་མི་ཆོག གལ་
ཏེ་དངོས་གནས་རྩེད་མོ་རྩེ་འདོད་ན་ཐང་ཆེན་དུ་རྩེ་རོགས། ཁྱེད་ཀྱི་
འཛིན་གྲྭ་གཞན་གྱི་སློབ་ཕྲུག་རྣམས་ལ་སུན་པོ་བཟོ་གི་འདུག” གསུངས་
བྱུང་། དེའི་རྗེས་ངས་སློབ་ཕྲུག་རྣམས་ཐང་ཆེན་དུ་ཁྲིད། ཁོང་ཚོ་རྟ་ཕོ་རྒྱུག
པ་བཞིན་བང་རྒྱུགས་ནས། “རྩེད་མོ་” ཞེས་སྨྲས་ནས་སྐད་ཅོར་བརྒྱབ། “ང་
ཚོ་རྩེད་མོ་གང་ཞིག་རྩེ་རྒྱུ་ཡིན་” དྲིས་པས། སློབ་ཕྲུག་གཅིག་གིས། ་་ཁོ་
ཁོ་” (Khokho) དང་། གསུམ་པ་དེ་ཡིས་“ཀ་བ་ཌི་" (Kabadi) ང་ཚོ་མི་
གཅིག་གིས་གཅིག་ལ་འཇུ་རྒྱུའི་རྩེད་མོ་དེ་རྩེ་རྒྱུ་ཡིན་”ལབ་བྱུང་། སློབ་ཕྲུག་
བཞི་པ་དེ་ཡིས་རང་གིས་རྩེད་མོ་ཐག་གཅོད་བྱས་ན་ང་ཚོ་རྩེ་རྒྱུ་མིན་ཟེར།

ལེའུ་དང་པོ།29
71@T]
R.
L
ངུ་
UB
སློབ་ཕྲུག་ཁ་ཤས་རྩེད་ཐང་གི་ནང་འགུལ་སྐྱོད་མེད་པར་ཀྲོང་ངེར་ལངས་ནས་བསྡད་འདུག
ཡང་ལ་ལས་དགོད་སྒྲ་སྒྲོག་ཅིང་གཡས་གཡོན་དུ་རྩེད་མོ་རྩེ་བར་རྒྱུག་འགྲོ་གི་འདུག
སློབ་ཕྲུག་གཞན་ཞིག་གིས་བྱས་ན་ཁྱེད་རང་མེད་ནའང་ང་ཚོ་རྩེད་མོ་རྩེ་རྒྱུ་
ཡིན་ཞེས་བཤད། ངས་ཁོང་ཚོ་ལ་ཚུར་ལྟོས་དང་ལབ་ཡིན། “ང་ཚོ་འདིར་རྩེད་
མོ་རྩེ་རུ་ཡོང་བ་རེད། གལ་ཏེ་ཁྱེད་ཚོ་འཁྲུག་འཛིང་བྱས་ནས་བསྡད་ན་རང་
རང་སོ་སོ་འཛིན་གྲྭ་རུ་འགྲོ་དགོས་”"ལབ་པར།མ་རེད་རྒན་ལགས།ང་ཚོ་རྩེད་
མོ་རྩེ་རྒྱུ་ཡིན་ཟེར་ནས་ཅུང་འཛེམ་ཟོན་བྱས། “བྱས་ན་ཚུར་ཕེབས་དང་། དེ་
རིང་ང་ཚོ་ཁོ་ཁོ་རྩེད་མོ་དེ་རྩེ་རྒྱུ་ཡིན།” ཞེས་སློབ་ཕྲུག་གཉིས་མདུན་དུ་བོས་
ནས་རྒན་བདག་བཞིན་རུ་ཁག་གཉིས་སུ་ཆ་བགོས་བྱེད་དུ་བཅུག །རུ་ཁག་
འདེམས་སྒྲུག་བྱེད་པར་དུས་ཚོད་ཏོག་ཙམ་འགོར། སློབ་ཕྲུག་མང་ཆེ་བ་རྒན་

30 ཉིན་མོའི་སྐར་མ།
བདག་བྱེད་འདོད་འདུག །མཐའ་མཇུག་ངས་སློབ་ཕྲུག་གཉིས་རྒན་བདག་ཏུ་
བདམས། ཁོང་གཉིས་ཀྱིས་སོ་སོའི་རུ་ཁག་གི་མི་སྣ་བདམས། དེ་རྗེས་རྩེད་མོ་
དེ་འགོ་བཙུགས། ཧང་སང་བ་ཞིག་ལ་ངའི་མི་ཚེའི་ནང་རྩེད་མོ་དེ་འདྲ་རྩེ་བ་
མཐོང་མ་མྱོང་། ཁོང་རྣམས་གོ་རིམ་ལྡན་པ་མི་འདུག་ལ། ལམ་ཟུར་གྱི་ཁྱི་རྒན
བཞིན་གང་བྱུང་དུ་སྐད་ཅོར་རྒྱག་གི་འདུག །རྩེད་མོ་རྩེ་བའི་སྐབས་སུ་སློབ་
ཕྲུག་གཅིག་ཀྱང་སྐད་ཅོར་མ་བརྒྱབ་པར་རྩེ་ཐུབ་ཀྱི་མི་འདུག །ཕལ་མོ་ཆེ་ལ་
སྐད་ཤུགས་ཆེན་པོ་རྒྱག་རྒྱུའི་གོམས་གཤིས་འདུག །
སློབ་ཕྲུག་གཅིག་གིས་“ལོ་ལི་པོབ་(Lollipop) ང་འཇུ་བར་ཤོག །ཁྱེད་
ཀྱིས་ད་བར་སུ་གཅིག་ཀྱང་འཇུ་ཐུབ་མ་སོང་། ཁྱེད་ཀྱིས་ཀླད་པའི་ནང་འཇོག་
རོགས། ཁོང་དེ་ནས་ཐར་གྱི་རེད། ལྐུགས་པ་ཁྱོད། ཁྱོད་ཀྱིས་རྐྱེན་པས་ང་ཚོ་
དེ་རིང་ཕམ་སོང་” ཞེས་ལབ་ནས་གཤེ་གཤེ་གཏོང་རྒྱུའི་འགོ་བཙུགས། རྩེད་
མོ་དེ་དེ་ལྟ་བུའི་ངང་རྩེས། “འདི་གང་རེད། རྩེད་མོའི་རྩེ་ཐང་རེད་དམ། ཡང་
ན་ཉ་བཙོང་སའི་ཁྲོམ་ར་རེད། འདི་ཁོ་ཁོ་ཡི་རྩེད་མོ་རེད་དམ། ཡང་ན་ཟང་
ཟིང་དང་སྐད་ཅོར་གྱི་རྩེད་མོ་རེད་” ཅེས་རང་གིས་རང་ལ་དྲིས། རྩེད་མོ་
གྲོལ་བའི་རྗེས། རྒྱལ་ཁའི་ཐོབ་མཁན་སློབ་ཕྲུག་གཅིག་གིས་ཕམ་མཁན་གྱི་
སློབ་ཕྲུག་རྣམས་ལ་འཕྱ་སྨོད་བྱ་རྒྱུའི་འགོ་བཙུགས། “ང་ཚོར་ཐོབ་སོང་། ཁྱེད་
ཚོས་དཀའ་ལས་ག་ཚོད་བརྒྱབ་ན་ཡང་བརྒྱ་ཆ་ང་ཚོ་ལས་མཐོ་བ་ལེན་ཐུབ་
མ་སོང་། ཁྱེད་ཚོ་ལ་འགོ་ཁྲིད་ཡག་པོ་ཞིག་ཡོད་ནའང་ཁྱེད་རང་ཚོ་ཕམ་
སོང་།” ཁ་གཏད་རྣམས་སུན་པོ་ཆགས་ནས། “ལགས་འོ། ང་ཚོ་ཕམ་སོང་། ད་
ཁྱེད་ཚོར་གཞན་ཅི་ཞིག་ལབ་རྒྱུ་ཡོད་” ཅེས་ལན་བཏབ། སློབ་ཕྲུག་གོང་མ་

ལེའུ་དང་པོ།31
དེས་མུ་མཐུད་འཕྱ་སྨོད་ཀྱི་ཚུལ་དུ་གད་མོ་བགད་ནས། “ཁྱོད་ཚོ་ཕམ་སོང་།
ཁྱོད་ཚོ་གང་ལ་ཡག་པོ་ཡོད་དམ། ང་ཚོས་ཁྱོད་ཚོ་བློ་ཕམ་དུ་བཅུག་ཡིན་”
ཞེས་སྨྲས། སློབ་ཕྲུག་གཞན་དེ་ཁོང་ཁྲོ་ཤིན་ཏུ་ལངས་ནས་“གལ་ཏེ་ཁྱེད་ཀྱིས་
ད་དུང་ཚིག་གཅིག་བཤད་པ་ཡིན་ན་ངས་ཁྱེད་ཀྱི་མགོ་དེ་རྡོ་ཡིས་བརྡུང་གི་
ཡིན་” ཞེས་བཤད། སློབ་ཕྲུག་གོང་མ་དེས་“ཁྱོད་ཀྱིས་དེ་འདྲ་བྱེད་མྱོང་ཡོད་
དམ། ཁྱེད་ཚོ་ཕམ་བཅུག་པ་བཟོས་ཡིན། ཚིག་ངན་ཚར་ཆིག་སྟོང་ལབ་
ཡིན།གང་བྱ་རྒྱུ་ཡོད་དམ་” ཞེས་ལབ།མཐའ་མར་ཕམ་མཁན་གྱི་སློབ་ཕྲུག་དེ་
ཁོང་ཁྲོ་བཟོད་བསྲན་བྱེད་མ་ཐུབ་པར་རྡོ་གཅིག་ཡར་བླངས་ནས་སློབ་ཕྲུག་
གོང་མ་དེ་ལ་འཕངས། རྡོ་ཆུང་དེ་སློབ་ཕྲུག་གོང་མ་དེ་ཡི་མགོ་ལ་ཕོག་ནས་
ཁྲག་དམར་ཆིལ་ཆིལ་དུ་བཞུར། ང་ཧང་སང་བྱུང་། གནས་སྟངས་འདི་སྟབས་
མི་བདེ་བར་གྱུར། ངས་རས་ཕྱི་ལ་བཏོན་ནས་ཁོང་གི་རྨས་སྐྱོན་ལ་རྨ་དཀྲིས་
བཅིངས།
ངས་ཁོང་ཚོ་ཚུར་སྐད་བཏང་ནས་“སང་ཉིན་ནས་ང་ཚོ་རྩེད་མོ་རྩེ་
རྒྱུ་མིན་” ལབ་པས། སློབ་ཕྲུག་གཅིག་གིས་“སློབ་ཕྲུག་གཉིས་འཁྲུག་རྩོད་
བརྒྱབ་པ་ལ་བརྟེན་ནས་དེ་ཡི་ཉེས་ཆད་ང་ཚོ་ཚང་མ་ལ་ཅི་བྱས་ནས་གཏོང་
གི་ཡོད་དམ་” ཞེས་དྲིས་བྱུང་། “གལ་ཏེ་ཁྱེད་ཚོས་ཆ་རྐྱེན་གཉིས་ཀྱི་ཐོག་
མོས་མཐུན་བྱས་ན་ང་ཚོ་སླར་ཡང་ཕྱིས་སུ་མཉམ་དུ་རྩེད་མོ་རྩེས་ཆོག་” ཅེས་
བརྗོད་པས། ཚང་མས་“དེ་ལ་མོས་མཐུན་ཡོད་” ལབ། “ཆ་རྐྱེན་དང་པོ་དེ་
རྩེད་མོ་རྩེ་བའི་སྐབས། སློབ་ཕྲུག་སུ་གཅིག་གིས་ཀྱང་སྐད་ཆ་བཤད་མི་ཆོག །
གལ་ཏེ་སློབ་ཕྲུག་སུས་སྐད་ཆ་བཤད་པ་ཡིན་ན། དེ་ཕྱིར་འབུད་བྱེད་ཀྱི་ཡིན་"

32 ཉིན་མོའི་སྐར་མ།
ཞེས་བཤད། “ཚང་མས་དེ་ལ་མོས་མཐུན་ཡོད་”བརྗོད། “ཆ་རྐྱེན་གཉིས་པ་
དེ་གང་ལྟར་རྩེད་མོར་ཐོབ་ཤོར་ཅི་བྱུང་ཡང་འཁྲུག་འཛིང་ནམ་ཡང་བྱེད་
མི་རུང་། གལ་ཏེ་རུ་ཁག་གཅིག་དེ་རིང་ཐོབ་ན་སང་ཉིན་ཕམ་སྲིད་པས། དེ་
ལ་རྩོད་པ་རྒྱག་དགོས་དོན་མེད། ང་ཚོས་རྩེད་མོ་འདི་ཅི་བྱས་ནས་རྩེ་གི
ཡོད་ཟེར་ན་ལུས་པོ་བདེ་ཐང་དང་སྐྱིད་པོ་ཞིག་ཡོང་རྒྱུའི་ཆེད་དུ་ཡིན་པ་
ལས། འཁྲུག་རྩོད་དང་མགོ་ལ་རྡོ་འཕང་ཆེད་དུ་རྩ་བ་ཉིད་ནས་མིན་” ལབ་
ཡིན། ཁོང་ཚོ་ཚང་མས་“དེ་ལ་མོས་མཐུན་ཡོད་" ཟེར།
སློབ་གྲྭ་རུ་སློབ་ཕྲུག་རྨས་སྐྱོན་ཕོག་མཁན་དང་ལྷན་དུ་ཕྱིར་ལོག།འཛིན་
གྲྭ་གཞན་གྱི་སློབ་ཕྲུག་རྣམས་ཀྱིས་ཅི་ཞིག་བྱས་ཡོད་ན་སྙམ་ནས་ང་ཚོའི་
འགྲམ་དུ་སླེབས། སློབ་ཕྲུག་གཅིག་གིས་ཟུར་ཟའི་ངང་“རྩེད་མོ་གང་འདྲ་
བྱུང་སོང་ངམ་" ཞེས་དྲིས། ཡང་སློབ་ཕྲུག་གཅིག་གིས་“ཁོང་ཚོ་ཕལ་ཆེར་
ཧོ་ལི་(Holi) རྩེས་པ་འདྲ་” ཞེས་བརྗོད། འཛིན་གྲྭ་གྲོལ་རྗེས་སློབ་གྲྭའི་དགེ་
ཆེ་དང་དགེ་རྒན་རྣམས་དང་ཐུག་འཕྲད་བྱུང་། དགེ་རྒན་གཅིག་གིས་“ཁྱེད་
ཚོ་དམག་གི་རྩེད་མོ་རྩེས་པ་ཡིན་ནམ་” དྲིས་བྱུང་། དགེ་རྒན་གཞན་དེས་
“རྒན་ལའི་རཱམ་ཁྱེད་རང་རྩེད་མོ་ལ་ཅི་བྱས་ནས་གླེན་འཐོམ་ཆགས་སོང་
ངམ། ཁོང་ཚོ་ཁྱིམ་ཚང་འདྲ་མིན་ནས་ཡིན་དུས་འཛིན་གྲྭའི་ནང་སྡོད་བཅུག་
ནས་བློ་འཛིན་བྱེད་དུ་བཅུག་ན་ཡག་ཤོས་རེད།གལ་ཏེ་ཁོང་ཚོ་ལ་རང་དབང་
སྤྲད་ན་མི་གཞན་གྱི་མགོ་གཅོག་གི་རེད་ལ། རྒྱུན་དུ་ལམ་གཞུང་ལ་ཅི་ཞིག་
འབྱུང་གི་ཡོད་པ་ཁྱེད་ཀྱིས་མཁྱེན་གྱི་མེད་དམ་” ཞེས་དྲིས་བྱུང་། དགེ་ཆེས་
“ངས་དེ་སྔ་ནས་གནས་ཚུལ་ཡག་པོ་ཞིག་ཡོང་གི་མེད་པ་ཤེས། གང་ལྟར་

ལེའུ་དང་པོ།33
ཡང་། མི་འདི་ལ་སློབ་གསོ་ཡག་པོ་ཞིག་སྤྲོད་དགོས་འདུག །དེ་མེད་ན་ཁོང་
ཁུ་སིམ་མེར་སྡོད་ས་མ་རེད། སློབ་གྲྭའི་ནང་རྩེད་མོ་རྩེ་བཅུག་པ་འདི་དངོས་
གནས་བྱབ་ཆུང་གི་ལས་ཀ་རེད་” ཅེས་གསུངས།
རྒན་ལགས། “རྩེད་མོ་ནི་སློབ་སྦྱོང་དངོས་གནས་དེ་རེད། རྩེད་ཐང་དུ་
རྩེད་མོ་རྩེས་ན་ནུས་སྟོབས་སྐྱེ་གི་རེད་ལ་གཤིས་རྒྱུད་ཀྱང་བཟང་པོ་ཆགས་
ཀྱི་རེད་” ཞུས་པས། ཁོང་གིས་“དེ་ལ་བརྟེན་ནས་འཁྲུག་འཛིང་དང་མགོ་
གཅོག་རྒྱུའི་གནས་ཚུལ་འདི་འདྲ་ཡོང་གི་འདུག་" གསུངས། སྟབས་མ་
ལེགས་པ་ཞིག་ལ་སྐབས་དེར་རྨས་སྐྱོན་ཕོག་སའི་སློབ་ཕྲུག་དེ་ཡི་པ་ལགས་
ཕེབས། ཁོང་རླུང་ཤིན་ཏུ་ལངས་འདུག །“ང་ལ་སློབ་སྦྱོང་འདི་འདྲ་མི་དགོས།
ལྟོས་དང་ཁོའི་མགོ་ལ་རྨས་སྐྱོན་ཕོག་འདུག།སློབ་གྲྭའི་དགེ་ཆེ་ག་པར་འདུག།
ངའི་ཕྲུ་གུ་ལ་སུས་ཉེས་རྡུང་བཏང་བ་རེད་དམ་”ཞེས་གསུངས།
ངས་པ་ལགས་དེ་ལ་“སློབ་ཕྲུག་ཁོང་ཚོ་ཕྱི་ལ་རྩེད་མོ་རྩེ་བའི་སྐབས་
ནང་ཁུལ་འཁྲུག་འཛིང་ཤོར་ནས་ཁོང་ལ་རྨས་སྐྱོན་ཕོག་རེད་” ཞུས་པར། པ་
ལགས་དེས་“སུས་ཁོང་ཚོ་ལ་ཕྱིར་ཐོན་ནས་རྩེད་མོ་རྩེ་དགོས་ལབ་པ་
རེད། སློབ་གྲྭ་འདི་སློབ་སྦྱོང་བྱ་རྒྱུའི་ཆེད་དུ་བཙུགས་པ་རེད་དམ། ཡང་ན་
རྩེད་མོ་རྩེ་རྒྱུའི་ཆེད་དུ་བཙུགས་པ་རེད། ཁོང་ཚོ་ཉིན་གང་སྲང་ལམ་ཁྲོད་
དུ་རྩེད་མོ་རྩེས་ནས་སྡོད་ཀྱི་ཡོད་རེད། གལ་ཏེ་ཁྱེད་ཚོས་སློབ་ཁྲིད་བྱས་ན་
ཁོ་སློབ་གྲྭ་རུ་གཏོང་གི་ཡིན། དེ་མིན་སློབ་གྲྭ་ལ་གཏོང་གི་མིན་” ལབ་བྱུང་།
སྐབས་དེ་དུས་ངས་གང་ཡང་ལབ་ཐུབ་མ་སོང་།

34 ཉིན་མོའི་སྐར་མ།
སློབ་གྲྭའི་དགེ་ཆེས་བར་དུ་འཚང་ནས་སློབ་ཕྲུག་གི་པ་ལགས་དེ་ལ་
་་པ་ལགས། ངས་གནས་སྟངས་འདིའི་ཐོག་གང་ཡང་ཞུ་ཐུབ་ས་མ་རེད། ཁོང་
ནི་སློབ་གྲྭ་འདིའི་ནང་དགེ་རྒན་གསར་པ་ཞིག་རེད། ཁོང་ད་ལྟ་སློབ་ཁྲིད་
ཐད་ཚོད་ལྟ་བྱེད་བཞིན་ཡོད། དེ་རིང་རྩེད་མོ་རྩེ་རྒྱུའི་ཐོག་ཚོད་ལྟ་བྱེད་དུས་
འཁྲུག་འཛིང་ཤོར་བ་རེད་” ཅེས་གསུངས་སོང་། པ་ལགས་དེས་ང་ལ་“ཁྱེད་
ཀྱིས་ཚོད་ལྟ་འདི་འདྲ་གང་ཡང་མ་བྱེད་རོགས། ཁོང་ཚོ་ལ་རྒྱུན་གཏན་བཞིན་
སློབ་ཁྲིད་བྱས་ན་ལེགས། གལ་ཏེ་མ་བྱས་ན་ངས་བུ་སློབ་གྲྭ་འདི་ནས་ཕྱིར་
འཐེན་བྱེད་ཀྱི་ཡིན་” ཞེས་གསུངས་བྱུང་། དགེ་རྒན་གཞན་རྣམས་ཀྱིས་ང་ལ་
བལྟས་ནས་འཕྱ་སྨོད་ཚུལ་དུ་གད་མོ་བགད། ངས་དེ་ལ་ཅི་ཞིག་ལབ་དགོས།
འཕྱ་སྨོད་དང་སྐྱོན་བརྗོད་བྱ་རྒྱུ་འདི་འཇིག་རྟེན་གྱི་ཆོས་ཉིད་རེད།
ང་ཁྱིམ་དུ་ལོག་ཡིན། རྣམ་འགྱུར་གང་ཡང་བསྟན་ཐུབ་མ་སོང་། ཤག་
གི་མལ་ཁྲིའི་སྟེང་ཉལ་ནས་བསམ་བློ་ཞིབ་ཚགས་བཏང་བས། ངའི་སེམས་
ནང་འདི་ནི་དངོས་གནས་རྐྱེན་ངན་ཞིག་ཡིན་པ་ཚོར། འོན་ཀྱང་། གང་ཡང་
ཡོད་མ་རེད་ཅེས་རང་གིས་རང་ལ་སེམས་གསོ་བཏང་། རྩེད་མོ་རྩེ་རྒྱུའི་ཐད་
དེ་སྔ་ནས་ངས་སྒྲིག་གཞི་བཟོས་ཚར་བ་དང་། ད་དུང་དེ་ལ་སྣོན་འཕྲི་ཏོག་
ཙམ་བྱས། གང་ལྟར་ཁོང་ཚོ་མ་འོངས་པར་རྩེད་མོ་རྩེ་འཇུག་གི་ཡིན། ངའི་
བསམ་པར་རྩེད་མོ་ནི་སློབ་སྦྱོང་དངོས་གནས་དེ་རེད་དྲན་གྱི་ཡོད། གློ་བུར་
དུ་ཀླད་པའི་ནང་བསམ་བློ་གཞན་ཞིག་འཁོར། དེ་ནི་ཕ་མ་རྣམས་ཚོགས་
འདུར་བསྐོངས་ནས་རྩེད་མོ་གལ་ཆེན་ཡིན་པའི་སྐོར་གྲོས་བསྡུར་བྱེད་རྒྱུ་དེ་
རེད། སློབ་ཕྲུག་ཚོའི་གཙང་སྦྲ་འཕྲོད་བསྟེན་ཆེད་དུ་ཕ་མའི་རྒྱབ་སྐྱོར་དགོས་

ལེའུ་དང་པོ།35
ཀྱི་འདུག་ཅིང་། གལ་སྲིད་ང་ལ་ཕ་མའི་རྒྱབ་སྐྱོར་མེད་ན་ངའི་རེ་འདུན་འདི་
འགྲུབ་དཀའ་བ་ཞིག་རེད་འདུག་སྙམ། ང་ཚོ་ཕ་མ་ལྷན་དུ་འབྲེལ་ལམ་ཡག
པོ་བཞག་མ་ཐུབ་པའི་རྐྱེན་གྱིས་དགེ་རྒན་རྣམས་ལ་ཕན་འབྲས་བྱུང་མེད།
༨
༈ སང་ཉིན་ཕ་མ་རྣམས་ངེས་པར་དུ་ཚོགས་འདུ་ལ་སྐད་གཏོང་དགོས་
འདུག་བསམས་ནས་ཁྱོན་བསྡོམས་ཕ་མ་བཞི་བཅུ་ཚོགས་འདུར་བོས་པ་
ཡིན། བློ་ཕམ་པ་ཞིག་ལ་ཕ་མ་བདུན་མ་གཏོགས་གཞན་རྣམས་ཕེབས་མི་
འདུག སེམས་ཏོག་ཙམ་མ་སྐྱིད་པ་བྱུང༌། དེ་ཉིན་གཏམ་བཤད་གང་ཞིག་
བྱེད་དགོས་མིན་གཟབ་གཟབ་ཐོག་ཁོང་ཚོའི་མདུན་དུ་ཕྱིན་ནས་དེ་ལྟར་
སྨྲས། “དྲང་པོ་ཞུས་ན་གཏམ་བཤད་འདི་ཡང་ཚོད་ལྟ་རེད། ང་ཚོ་ལས་དོན
འདི་ཐོག་འབད་བརྩོན་བྱེད་དགོས་འདུག” ཅེས་སོགས་ཡུན་རིང་བསམ་
བློ་བཏང་ནས་གཏམ་བཤད་ཆུ་ཚོད་གཅིག་ཙམ་བཤད། གཏམ་བཤད་བྱེད་
བཞིན་པའི་སྐབས་ཕ་མ་བདུན་ཕེབས་པའི་ནང་ནས་ཕ་རྒན་གཅིག་ཡར་
ལངས་ནས་ཁྱིམ་དུ་ལོག་ཕེབས། ཕ་མ་གཞན་རྣམས་ཀྱང་འདོད་བློ་མེད་པ་
བཞིན་ཉོབ་ནས་ཉན། སྤྱིར་ང་ལ་མཚོན་ན་གནད་དོན་ཆ་ཚང་གལ་ཆེན་པོ་
ཡིན། དེར་བརྟེན་ངས་འགྲེལ་བརྗོད་ཧ་ཅང་ཡག་པོ་རྒྱག་རྒྱུའི་འབད་བརྩོན་
བྱས། སློབ་སྦྱོང་གི་དགེ་སྐྱོན་དང་དཀོན་མཆོག་གི་རྗེས་སུ་གཙང་སྦྲ་འདི་
ཉིད་མི་ཚེའི་ནང་ཇི་ཙམ་གལ་ཆེན་ཡིན་མིན་དང་། རྩེད་མོས་གཤིས་སྤྱོད་
ལེགས་པོ་ཆགས་པ་ལ་ཕན་ཐོགས་ག་ཚོད་ཡོད་མེད། རང་ཁྲིམས་གལ་ཆེན་

36 ཉིན་མོའི་སྐར་མ།
ཡིན་པའི་སྐོར་བཅས་ཆ་ཚང་བཤད་པར་མ་ཟད། ད་དུང་ངས་ད་ལྟ་སློབ་གྲྭའི་
ནང་ལག་བསྟར་བྱེད་བཞིན་པའི་ཤེས་ཡོན་སྲིད་བྱུས་ལ་སྐྱོན་བརྗོད་བྱས་པ་
ཡིན། འོན་ཀྱང་ཚང་མ་ཆུད་ཟོས་སུ་ཕྱིན། ཕ་མ་འགའ་ཤས་ཡ་རབས་པོས་
གཏམ་བཤད་ཚར་མ་ཐག་གུག་གུག་བྱས་ནས་བྲེལ་འཚུབ་ངང་ཁྱིམ་དུ་ལོག
ཤེས་རིག་འགན་འཛིན་དང་དགེ་རྒན་ཁ་ཤས་ངའི་དྲུང་དུ་བཞུགས་
འདུག །ཤེས་ཡོན་འགན་འཛིན་གྱིས་འཛུམ་མདངས་སྟོན་བཞིན་ཞལ་
ནས་“རྒན་ལཊཱི་རཱམ་ཁྱེད་ཀྱི་འཆར་གཞི་དེ་ཚོ་ལམ་ལྷོང་བྱུང་མ་
སོང་།ཁྱེད་ཀྱི་ལྟ་གྲུབ་འདི་སུས་རྟོགས་ཐུབ་ཀྱི་རེད་དམ་”གསུངས་བྱུང་།རྒྱབ་
ཏུ་བཞུགས་པའི་དགེ་རྒན་གཅིག་གིས་སྐད་སྒྲ་ཆུང་ངུས་ང་ལ་“ལག་ལེན་
མེད་པའི་མི་གླེན་པ་” ཞེས་འགྲེལ་བརྗོད་གནང་། དེ་དུས་ང་སེམས་ཏོག་
ཙམ་སྐྱོ་བྱུང་། ཡིན་ན་ཡང་ཁོང་ཚོ་ལ་ཚིག་གཅིག་ཀྱང་མ་ལབ་པར། རང་
ཉིད་ལག་ལེན་མི་བསྟར་མཁན་ཞིག་ཡིན་པར་ཁས་ལེན་བྱས་པ་ཡིན། མང་
ཚོགས་ལ་གོ་བདེ་པོའི་གཏམ་བཤད་ཅིག་ཇི་ལྟར་བྱེད་དགོས་མིན་ཡང་མ་
ཤེས། དགེ་རྒན་ཚང་མས་ང་ལ་དམའ་འབེབ་དང་སྦྲགས་གད་མོ་དགོད་ཀྱིན་
དགོད་ཀྱིན་ཁྱིམ་དུ་ལོག །
༈ ཉིན་བརྒྱད་ཀྱི་རྗེས་སུ་འཛིན་གྲྭའི་དཔེ་མཛོད་ཁང་གི་ལས་གཞི་དེ་འགོ་
བཙུགས་ཤིང་། སློབ་ཕྲུག་རྣམས་ལ་སྒྲུང་ཐུང་མང་པོ་བཤད་པ་ཡིན། ཁོང་ཚོ་
འཛིན་གྲྭ་བཞི་པ་ཡིན་དུས་དཔེ་དེབ་ཀློག་རྒྱུའི་དུས་ལ་སླེབས་ཡོད། “སྐད་

ལེའུ་དང་པོ།37
ཡིག་སློབ་དེབ་དང་རྒྱལ་རབས་སློབ་དེབ་ཀྱི་ཆེད་དུ་ཁོང་ཚོ་ལ་སང་ཉིན་
དངུལ་ཁྱེར་ནས་ཤོག །ང་ཚོས་འདི་རུ་གྲ་སྒྲིག་ཡོངས་རྫོགས་བྱ་རྒྱུ་ཡིན་” ཞེས་
བརྗོད། སང་ཉིན་སློབ་ཕྲུག་གཅིག་གིས་སྐད་ཡིག་དང་ལོ་རྒྱུས་ཀྱི་སློབ་དེབ་
ཁྱེར་ནས། “ཡིག་རྒྱུགས་ཀྱི་གྲུབ་འབྲས་བཀླགས་ཚར་དུས་སློབ་དེབ་འདི་
ཚོ་པ་ལགས་ཀྱིས་ང་ལ་ཉོས་འདུག་” ཟེར། ཡང་སློབ་ཕྲུག་གཞན་ཞིག་གིས་
སློབ་དེབ་གཞན་ཞིག་ཁྱེར་ནས་“འདི་ཚོ་ངའི་གཅེན་པོས་ང་ལ་སྤྲད་བྱུང་”
ཟེར། སློབ་ཕྲུག་གསུམ་པ་དེས་“ས་གནས་འདི་ནས་ང་སློབ་དེབ་ཉོ་འདོད་
མེད། ངའི་ཨ་ཞང་གིས་སློབ་དེབ་བམྦཨིའི་ནས་བསྐུར་གྱི་རེད་” ཟེར། སློབ་
ཕྲུག་གཅིག་གིས་“པ་ལགས་ཀྱིས་ང་ལ་དངུལ་སྤྲད་མ་སོང་། ཁོ་རང་ཉིད་
ཀྱིས་སློབ་དེབ་ཉོ་རྒྱུ་ཡིན་གསུང་གི་འདུག་” ལབ།
གནས་ཚུལ་འདི་ཚོ་མཐོང་མ་ཐག་རང་ཉིད་འཁང་ར་བྱས་ནས་
ཉུལ། འཛིན་གྲྭའི་ནང་དཔེ་མཛོད་ཁང་བཟོ་རྒྱུའི་འཆར་གཞི་སྒྲིག་རྒྱུ་དེ་ལས་སླ་
པོ་རེད་འདུག་སྟེ། འོན་ཀྱང་དོན་དངོས་སུ་ལག་བསྟར་བྱ་རྒྱུ་འདི་དངོས་གནས་
དཀའ་མོ་ཞིག་ཡིན་པ་ཚོར། སློབ་ཕྲུག་ཁ་ཤས་ཀྱིས་དངུལ་ཁྱེར་འདུག ངས་
དངུལ་དེ་ཚོ་བསྡུས་ནས་བྱུང་འཛིན་རེ་ཕུལ་བ་ཡིན། སང་ཉིན་དེར་སློབ་ཕྲུག་
འགས་སློབ་དེབ་སྐོར་སྐད་ཆ་འདྲི་གི་འདུག །ངས་ཁོང་ཚོ་ལ། “བསྡུ་རུབ་བྱས་
པའི་དངུལ་དེས་སྒྲུང་དེབ་ཉོས་པ་ཡིན། ཁྱེད་ཚོས་དེ་སྔ་དཔེ་དེབ་ཀློག་རྒྱུར་
དགའ་པོ་ཡོད་ལབ་པ་བཞིན་དངུལ་དེས་དཔེ་དེབ་ཉོས་པ་ཡིན་” ཞེས་བཤད།
ཁོང་ཚོ་རི་མོ་ཡོད་པའི་དཔེ་དེབ་ལ་སེམས་གཏིང་ནས་དགའ་པོ་འདུག་ལ།དཔེ་
དེབ་དེ་ཚོ་ཐོབ་ཐང་ཡིན་བསམས་ནས་རྩོད་པ་རྒྱག་རྒྱུའི་འགོ་བཙུགས། ངས་

38 ཉིན་མོའི་སྐར་མ།
ཁོང་ཚོ་ལ་“ཚུར་ལྟོས་དང་། ད་ལྟ་ང་ཚོ་ལ་དེབ་གྲངས་བཅོ་ལྔ་ལས་མེད་དུས
སློབ་ཕྲུག་བཅོ་ལྔ་ལ་མ་གཏོགས་དཔེ་དེབ་ཀློག་རྒྱུའི་གོ་སྐབས་འཐོབ་ཀྱི་མ་
རེད། ལྷག་མ་ཉི་ཤུ་རྣམས་ངའི་འགྲམ་དུ་སྒྲུང་ཉན་དུ་ཡོང་དགོས་” ཞེས་བཤད
ཅིང་། དོགས་ཟོན་མི་ཡོང་བའི་ཆེད་ངས་སླར་ཡང་། “དང་པོ་སློབ་ཕྲུག་བཅོ་
ལྔས་དཔེ་དེབ་ཀློག་དགོས་པ་དང་། ལྷག་མ་གཞན་རྣམས་ང་མཉམ་དུ་ཡོང
དགོས།” ཞེས་བཤད་པས། ཁོང་ཚོས་དཔེ་དེབ་ཀློག་རྒྱུ་འགོ་བཙུགས། ངས་ཁོང་
ཚོར་“སྒྲུང་དེབ་གཅིག་བཀླགས་ཚར་བ་དང་ཅོག་ཙེའི་སྟེང་དུ་བཞག་ནས་སྒྲུང་
དེབ་གཞན་ཀློག་དགོས། དེ་འདྲ་བྱས་ན་སློབ་ཕྲུག་ཡོངས་ལ་དཔེ་དེབ་ཚང་མ་
ཀློག་རྒྱུའི་གོ་སྐབས་འཐོབ་ཀྱི་རེད་” ཅེས་བཤད་དེ། སློབ་ཕྲུག་ལྷག་མ་གཞན་
རྣམས་ཅོག་ཙེའི་མདུན་དུ་བོས། ངས་སྒྲ་གདངས་དག་པོ་དང་ཚད་ལྡན་ངང་
བཀླགས་ནས།ཀློག་སྟངས་དཔེ་མཚོན་(ModelReading)བྱེད་དུ་བཅུག
འོན་ཀྱང་སློབ་ཕྲུག་བཅོ་ལྔ་པོས་སྐད་ཤུགས་ཆེན་པོའི་ངང་ཀློག་དུས།
ངས་བར་དུ་མཚམས་འཇོག་བྱས་ནས་“ཁྱེད་ཚོའི་སྐད་ཤུགས་ཆེན་པོ་དེས
སུན་པོ་བཟོ་གི་འདུག" ཅེས་བརྗོད་དེ་ཁོང་ཚོ་ཁུ་སིམ་པོའི་ངང་ཀློག་ཏུ་
བཅུག་པས། སྐད་ཅོར་ཆུང་དུ་ཕྱིན།

ལེའུ་དང་པོ།39
ཐོག་མའི་སློབ་བུ་བཅོ་ལྔ་པོ་རྣམས་ཀྱིས་དཔེ་དེབ་འགའ་ཡར་བླངས་ནས་སྤྲོ་སྣང་ཆེན་པོའི་
སྒོ་ནས་ཀློག་རྒྱུའི་འགོ་བརྩམས།
འོན་ཀྱང་། ཁུ་སིམ་པོའི་ངང་དཔེ་དེབ་ཇི་ལྟར་ཀློག་དགོས་མིན་མ་ཤེས་
པར། སྐད་ཤུགས་ཆེན་པོ་བརྒྱབ་ནས་ཀློག་རྒྱུའི་གོམས་གཤིས་ཆགས་འདུག་
པས། ཁྱུག་ཙམ་རིང་སྐད་ཤུགས་ཆུང་ཆུང་ངང་བཀླགས་ནའང་། གློ་བུར་དུ་
སྔར་བཞིན་སྐད་ཤུགས་ཆེན་པོ་བརྒྱབ་ནས་ཀློག་རྒྱུའི་འགོ་ཚུགས་པ་ན། ངས་
ཁོང་ཚོ་ལ་“ཁང་པའི་ཁྱམས་རྭར་བསྡད་ནས་ཁྱུག་ཙམ་རིང་འགྲེམས་རོགས་”
ཞེས་བཤད། ང་རང་འཛིན་གྲྭའི་ནང་བསྡད་དེ་སྒྲུང་དམིགས་བསལ་བདམས་
ནས། ཀློག་སྟངས་དཔེ་མཚོན་འདི་མུ་མཐུད་ནས་བསྟན་པ་ཡིན། སློབ་ཕྲུག་

40 ཉིན་མོའི་སྐར་མ།
ཚོས་དོ་དབྱིངས་ཆེན་པོའི་ངང་ཉན། སློབ་གྲྭའི་དྲིལ་བུ་མ་བརྡུངས་བར་ཀློག
སྟངས་དཔེ་མཚོན་དང་། སློབ་མའི་དཔེ་དེབ་ཀློག་རྒྱུ་གཉིས་མུ་མཐུད་ལག
བསྟར་བྱས་རྗེས་སོ་སོའི་ཁྱིམ་དུ་ལོག
༡༠
༈སྒྲུང་དང་རྩེད་མོ། དཔེ་མཛོད་ཁང་དང་ཀློག་སྟངས་དཔེ་མཚོན།ཁོང་ཚོས་
སྒེར་གྱི་འཕྲོད་བསྟེན་ལ་དོ་སྣང་བསླེབ་རྒྱུ་དང་གོ་རིམ་ལྡན་པ་ཞིག་བཟོ་རྒྱུ་
བཅས་ཀྱི་ཐོག་ཁྱོན་བསྡོམས་ཟླ་བ་གཉིས་ཏག་ཏག་འགོར། ངས་འདས་ཟིན་
པའི་བྱ་སྤྱོད་ལ་ཕྱིར་དྲན་བྱེད་དུས་སེམས་ནང་ད་ལྟ་གོམ་པ་མང་པོ་སྤོ་རྒྱུ
ལྷག་འདུག་སྙམ། འོན་ཀྱང་སྐད་ཡིག་སློབ་ཚན་དང་ཨང་རྩིས། རྒྱལ་རབས་
དང་ཚན་རིག་སློབ་ཚན་སོགས་ད་ལྟ་གཅིག་ཀྱང་བསླབས་མེད། འཛིན་གྲྭ
གཞན་པའི་དགེ་རྒན་རྣམས་ཀྱིས་སློབ་ཚན་ཁ་ཤས་དེ་སྔ་ནས་ཁྲིད་ཚར་
འདུག །ལོ་འདི་ཡི་མཇུག་མཚམས་སུ་སློབ་ཚན་རྩ་འཛིན་ཡོངས་རྫོགས་
བསླབ་ཚར་བ་དགོས། འདི་ནི་ཚོད་ལྟའི་སྔོན་འགྲོའི་ཆ་རྐྱེན་ཞིག་རེད། ད་
བར་སྒྲུང་བཤད་རྒྱུའི་ལས་གཞི་འདི་མཐའ་སྐྱེལ་བྱས་འདུག།ལས་གཞི་འདིས་
སློབ་ཕྲུག་རྣམས་ལ་བློ་སྟོབས་སྤེལ་འདུག་ལ། ཁོང་ཚོར་གོ་རིམ་ལྡན་པ་བཟོ་
རྒྱུར་རམ་འདེགས་ཀྱང་བྱུང་འདུག །འོན་ཀྱང་། &པཀ་ལཱལ་དང་རམན་ལཱལ་
གཉིས་ཀྱིས་སྒྲུང་ལ་དགའ་པོ་དེ་ཙམ་མ་བྱས། རཱམཛཱི་དང་ཤཾཀར་གཉིས་ཀྱིས་
འདི་ཚོ་ལས་སླ་པོ་མཐོང་། སློབ་ཕྲུག་རགྷུ་དང་མངྷུ་གཉིས་ཀྱིས་ནམ་རྒྱུན་
ནས་ཕན་ཚུན་ཡར་མར་བལྟས་ཏེ་མིག་འཚུམ་བརྒྱབ་པ་སོགས་འཚུབ་པོ་

ལེའུ་དང་པོ།41
བྱེད་པ་ལས་དོ་སྣང་ཡང་དེ་ཙམ་བྱེད་ཀྱི་མི་འདུག།ངས་ངེས་པར་དུ་ཅིག་
བྱེད་དགོས་འདུག་བསམས་ནས་རྩེད་མོ་རྩེ་རུ་བཅུག་པས། ང་ཚོ་དབར་
སེམས་ཐག་ཉེ་རུ་གྱུར་ཅིང་། ང་ལ་འཇིགས་སྣང་ཡང་མ་བྱས། རྩེད་མོའི་
ཚོགས་ཐེངས་གྲུབ་རྗེས་ཀློག་སྟངས་དཔེ་མཚོན་ལ་དོ་སྣང་ཡག་པོ་བྱས་ནས་
ཉན་སོང་། འོན་ཀྱང་། རྩེད་མོ་རྩེ་བའི་སྐབས་སྐད་ཅོར་དང་གོ་རིམ་མེད་པའི་
བྱ་སྤྱོད་རྣམས་ད་དུང་ཡང་འགྱུར་བ་གཏོང་ཐུབ་མ་སོང་བས། དེའི་ཆེད་དུ་
དུས་ཚོད་ཕྲན་བུ་འགོར་ངེས་རེད་སྙམ།
དཔེ་མཛོད་ཁང་དུ་སྒྲུང་དེབ་འགའ་ལས་མེད། ཕ་མ་རྣམས་ལ་ད་དུང་
ཡང་སློབ་དེབ་ཚབ་ཏུ་སྒྲུང་དེབ་དགོས་ཀྱི་ཡོད་པ་གོ་བརྡ་སྤྲོད་ཐུབ་མ་
སོང་། ཡིན་ཡང་ང་ལ་ཡིད་ཆེས་ཡོད། གལ་ཏེ་ཕ་མ་རྣམས་ལ་འགྲེལ་བརྗོད་
ཡག་པོ་ཞིག་བརྒྱབ་ན་མཐུན་འགྱུར་འདང་ངེས་ཤིག་སྐྲུན་ཐུབ་ཀྱང་། ཉེ་
འཁོར་དུ་བཞུགས་མཁན་ཕ་མ་རྣམས་ཀྱིས་གནས་ཚུལ་གཅིག་མ་གཏོགས་
མཁྱེན་གྱི་མི་འདུག དེ་ནི་སློབ་ཕྲུག་རྣམས་ལ་ཡི་གེ་ཡག་པོ་སློབ་དགོས་པ་
དེ་རེད། ཁོང་ཚོ་ལ་སྐད་ཆ་གཞན་པ་གང་ཡང་ཉན་རྒྱུའི་དུས་ཚོད་མི་འདུག་
ལ༑ མགོ་ཚོས་འདོད་ཀྱི་ཐབས་ཤེས་ཀྱང་བྱེད་ཀྱི་མི་འདུག །ངས་“འགྲིག་གི་
རེད་” ལབ་ཡིན། གལ་ཏེ་ངས་མུ་མཐུད་ནས་ཐབས་ཤེས་བྱས་ན་དེ་རིང་མ་
གྲུབ་ནའང་སང་ཉིན་ཏན་ཏན་འགྲུབ་ཀྱི་རེད། ད་ལྟ་ང་ལ་དུས་ཚོད་མང་པོ་
ལྷག་ཡོད། ཚོད་ལྟ་འདི་ལས་སླ་བོ་ཞིག་མེད་པ་ཚོར། ཇི་ཙམ་ང་ཚོའི་འཆར་
。སྣང་རྒྱ་ཆེར་སོང་བ་དེ་ཙམ་གྱིས་ང་ཚོའི་བསམ་བློའི་གནས་ཚད་རྒྱས། དེ་
བཞིན་ང་ཚོའི་བྱང་ཆུབ་པའི་གནས་ཚད་ལ་བགྲོད་པ་དང་། ལས་ཀའི་ཐོག་

42 ཉིན་མོའི་སྐར་མ།
གཞི་ལྗིད་པོ། རབ་རིབ་ཆགས་རྒྱུའི་འགོ་བཙུགས། ཁོང་ཚོའི་འཕྲོད་བསྟེན་
ཡར་རྒྱས་གཏང་རྒྱུ་འདི་དངོས་གནས་ལས་སླ་པོ་མི་འདུག །དེའི་ཐད་ལ་
འབད་བརྩོན་ཧུར་ཐག་བྱེད་དགོས་པར་མངོན། ད་བར་ངས་གཙང་སྦྲ་དང་
ཞྭ་མོ་གྱོན་མི་ཆོག་པའི་ཐོག་ཅི་ཡང་བྱེད་ཐུབ་མ་སོང་། ཉིན་གཉིས་རིང་ཁོང་
ཚོས་ལུས་གོས་གཙང་མ་བཟོས་ནས་ཡོང་ནའང་ཉིན་རྗེས་མ་དེར་བསྐྱར་དུ་
བཙོག་པ་གྱོན་ནས་སླེབས། ལག་པའི་སེན་མོ་རྣམས་གཙང་མ་ཁྱོན་ནས་མི
འདུག་པས། དེའི་ཐོག་ང་རང་གིས་ངེས་པར་དུ་གཅིག་བྱེད་དགོས་ཀྱི་འདུག་
སྙམ། སྤྱི་ཚོགས་ནང་གོམས་གཤིས་གསར་པ་ཞིག་བསྐྲུན་དགོས་ཀྱི་འདུག །
འདི་ལ་བསྐྱར་ཟློས་ཀྱི་འབད་བརྩོན་ཟེར། ང་རང་སློབ་ཕྲུག་རྐྱང་པ་ལ་སེམས་
ཁྲལ་ཡོད་པ་དེ་འདྲ་རྩ་བ་ནས་མ་རེད།
ཤེས་རིག་འགན་འཛིན་མཆོག་ངང་རྒྱུད་ཐུང་ཐུང་ཆགས་པ་ནི། ཁོང་
རང་སྒེར་གྱི་དཀའ་ངལ་དང་འབྲེལ་འདུག་ཅིང་། དེ་ཡང་འགན་འཛིན་གོང་
མ་དང་ཁ་གཏད་གཉིས་ཀ་ལ་བསྟུན་དགོས་པ་དང་། ད་དུང་མཚན་སྙན་
ཁྱབ་པར་བྱེད་འདོད་འདུག་ལ་ལྷན་དུ་གྲུབ་འབྲས་ཀྱང་ལེགས་པོ་ཐོབ་འདོད་
འདུག་པར་མ་ཟད། དེ་ཚོ་ཚང་མ་ཁོང་ལ་མགྱོགས་པོ་དགོས་མཁན་ཞིག་རེད་
འདུག།ང་ལ་རམ་འདེགས་བྱ་རྒྱུའི་ཐད་བཅད་མཚམས་ཀྱང་བཟོས་འདུག
ངའི་ལས་རོགས་དགེ་རྒན་རྣམས་ཀྱིས་ང་ལ་ཡིད་ཆེས་སྤུ་ཙམ་ཡང་བྱེད་
ཀྱི་མེད། ཁོང་ཚོས་ང་ལ་མཐོང་ཆུང་གིས་ཁ་ཡོད་ལག་མེད་ཀྱི་མི་ཞིག་ལ་
ངོས་འཛིན་བྱས། གཅིག་བྱས་ན་དེ་ཡིན་ཡང་སྲིད། རྒྱུ་མཚན་ནི་ང་ལ་ཉམས་
མྱོང་དེ་འདྲ་ཅི་ཡང་མེད། འོན་ཀྱང་། ཁོང་ཚོས་ལག་བསྟར་བྱེད་བཞིན་པའི་

ལེའུ་དང་པོ།43
སློབ་ཁྲིད་ཐབས་ལམ་དེར་ང་ཡིད་ཆེས་རྩ་བ་ནས་མེད། དེ་ཡིས་ང་ལ་སུན་
པོ་བཟོས། ངས་གདེང་འཇོག་ཆེན་པོའི་སྒོ་ནས་གང་ཞུ་ཐུབ་ཀྱི་འདུག་ཟེར་
ན༑ ཁོང་ཚོའི་སློབ་ཁྲིད་ཐབས་ལམ་དེ་ལས་ངས་ད་ལྟ་ལག་བསྟར་བྱེད་
བཞིན་པའི་སློབ་ཁྲིད་ཐབས་ལམ་དེ་ཡག་པ་ཡོད་པར་ཡིད་ཆེས་ཡོད། ངའི་
སློབ་ཕྲུག་རྣམས་ང་མཐོང་བ་དང་བྲོས་ནས་རྒྱུག་གི་མི་འདུག་ལ། ཁོང་ཚོར་
ང་ལ་བརྩེ་བ་དང་གུས་ཞབས་བྱེད་པར་མ་ཟད། ད་དུང་ངས་གང་བཤད་
པ་རྣམས་ལག་བསྟར་བྱེད་ཀྱི་འདུག །འོན་ཀྱང་། འཛིན་གྲྭ་གཞན་པའི་སློབ་
ཕྲུག་རྣམས་ཀྱིས་འདི་འདྲ་ག་ལ་བྱེད་ནུས། ཁོང་ཚོ་དགེ་རྒན་མཐོང་མ་ཐག་
གཡོལ་ནས་ཕྱིན། དགེ་རྒན་གྱི་རྒྱབ་ལ་ལད་ཟློས་བྱེད་ཀྱི་ཡོད་པ་ངའི་མིག་
གིས་མཐོང་མྱོང་ཡོད། སློབ་ཕྲུག་གཅིག་གིས་ཀྱང་དགེ་རྒན་གྱི་དྲུང་དུ་འཛུམ་
མདངས་དང་ལྷད་མེད་བརྩེ་སེམས་ཀྱི་ཐོག་ནས་བཅར་ག་ལ་ནུས། ཁོང་ཚོ་ནི་
འཛིན་གྲྭའི་ནང་ཁ་ཁུ་སིམ་ཞིང་གདོང་ནག་རོག་གེར་བག་ཁུམ་ནས་འགུལ་
བསྐྱོད་ཙམ་ཡང་བྱེད་མི་ནུས་ལ། འཛིན་གྲྭ་གྲོལ་བ་དང་སློབ་ཕྲུག་གཞན་ལ་
འཁྲུག་འཛིང་བྱེད་ཀྱི་ཡོད།
ཡིན་ན་ཡང་ངས་སློབ་ཕྲུག་རྣམས་ལ་གནས་སྟངས་འདི་ཐོག་ལ་རྒྱུ་
མཚན་ལྡན་པའི་རང་དབང་སྤྲད་ཡོད་ཅིང་། ཁོང་ཚོ་ལ་འཛིན་གྲྭའི་ནང་
ནས་ཕྱིར་དོན་སའི་ཁོར་ཡུག་ཅིག་བསྐྲུན་ཡོད་པར་བརྟེན། འཛིན་གྲྭའི་ཕྱི་རུ་
དཀའ་རྙོག་དེ་འདྲ་ནམ་ཡང་བཟོ་གི་མེད། འཛིན་གྲྭ་གཞན་གྱི་དགེ་རྒན་ཁ་
ཤས་ཀྱིས་ངས་ཡི་གེ་ཡག་པོ་མ་བསླབས་པར་རྟག་པར་སྒྲུང་རྐྱང་རྐྱང་བཤད་
ནས་སློབ་ཕྲུག་གི་དུས་ཚོད་འཕྲོ་བརླག་གཏོང་གི་ཡོད་ཚུལ་བཤད་འདུག །

44 ཉིན་མོའི་སྐར་མ།
ངས་འཛིན་གྲྭ་ཡག་པོ་ཞིག་ཚོགས་ཐུབ་ན་བསམས་ནས་ཁོང་ཚོ་ཕྱི་ལ་རྩེད་
མོ་རྩེ་བར་འཁྲིད་ཀྱི་ཡོད། གང་ལྟར་ཀྱང་འགྲིག་གི་རེད། རང་ཉིད་ཀྱི་ངོས་
ནས་རྩེད་མོ་དང་སྒྲུང་ནི་སློབ་སྦྱོང་གི་ཆ་རྐྱེན་ཞིག་ཏུ་བརྩི་གི་ཡོད་ལ། ལས་
ཀ་དེ་དཀའ་ལས་ཁག་པོ་ཞིག་ཡོད་ཀྱང་སེམས་ཤུགས་ཆག་རྒྱུ་མེད་པའི་
སེམས་གསོ་བྱས། མཚན་མོའི་ཆུ་ཚོད་བཅུ་གཉིས་ཟིན་འདུག་ལ་ངའི་མཚན་
མོའི་རྨི་ལམ་དེ་ཡང་འཁྲུགས། མ་འོངས་པར་གང་འདྲ་ཆགས་ཀྱི་ཡོད་མེད་དེ་
དཀོན་མཆོག་ལ་རག་ལུས་ཡོད། ངས་དཀོན་མཆོག་ལ་རེ་བ་བཅོལ་ཞིང་སོ་
སོར་འཁང་ར་བྱས་ནས། སང་ཉིན་གྱི་ལས་ཀ་དེ་སང་ཉིན་བལྟ་རྒྱུ་རེད་ཅེས་
ཆིག་ལབ་བརྒྱབ་ནས་གཉིད་ཉལ་བ་ཡིན།

ལེའུ་གཉིས་པ།
ཚོད་ལྟའི་འཕེལ་རྒྱས།
༡
༄། །དེ་ནི་ཟླ་བ་གསུམ་པའི་ཉིན་དང་པོ་དེ་རེད། ངའི་བསམ་པར་ཉིན་ལྟར་
འཆར་གཞི་བསྒྲིགས་པ་རྣམས་ཟིན་བྲིས་སུ་འགོད་ཐུབ་ན་དྲན། དེ་བརྒྱུད་
ནས་བདུན་ཕྲག་གཅིག་གི་ནང་ལས་ཀ་གང་བྱས་ཡོད་མེད་ཤེས་ཀྱི་རེད། ཟླ་
ངོ་གཅིག་གི་འཆར་གཞི་སྒྲིག་དགོས་པའི་བསམ་བློ་བཏང་བ་ཡིན། ཟིན་ཐོ་
ནི་དུས་རྒྱུན་འགྲུལ་བསྐྱོད་ཐོ་དེབ་བཞིན་མིན་པར། དེ་ནི་དྲན་གསོ་གཏོང་
མཁན་དང་ཡར་རྒྱས་ག་ཚོད་ཕྱིན་ཡོད་མེད་དཔྱད་ཞིབ་བྱེད་པར་ཕན་
ཐོགས་ཡོད་པ་ཞིག་རེད། སྒྲུང་ཤོད་རྒྱུ་འདི་རྒྱུན་ལྡན་བྱེད་སྒོའི་ཆ་ཤས་ཤིག་
རེད་ལ། རྩེད་མོ་ཡང་རྟག་ཏུ་རྩེ་འཇུག་གི་ཡོད། བར་དུ་གྲོས་མོལ་བྱ་རྒྱུ་དང་།
ཀློག་སྟངས་དཔེ་མཚོན་བྱ་རྒྱུ། སློབ་ཕྲུག་རེ་རེ་ལ་སྒེར་གྱི་འཕྲོད་བསྟེན་ལྟ་
སྐྱོང་བྱ་རྒྱུ་སོགས་ལག་བསྟར་བྱེད་བཞིན་ཡོད།
༢
༈འཛིན་གྲྭའི་དཔེ་མཛོད་ཁང་དེ་ཡང་ག་ལེར་ཡག་པོ་ཆགས་ཡོང་གི་འདུག།།
ངས་གཏན་འབེབས་བྱས་པའི་བསླབ་གཞི་རྩ་འཛིན་དེ་ནས་སློབ་ཚན་འགའ་
ཞིག་སློབ་ཁྲིད་བྱ་རྒྱུར་ཐག་བཅད་པ་ཡིན། ཉིན་གཅིག་ཞོགས་པར་ངས་ཁོང་
ཚོ་ལ་དཔོད་བྲིས་ཤིག་གཏོང་རྒྱུ་བྱས། ཁོང་ཚོས་ང་ལ་ཡག་པོ་བལྟས། ཁོང་

46 ཉིན་མོའི་སྐར་མ།
ཚོས་དུས་ནམ་ཡང་ངས་དཔོད་བྲིས་གཏོང་གི་ཡོད་པ་དང་བསླབ་གཞི་རྩ་
འཛིན་ནས་སློབ་ཚན་ཁྲིད་ཀྱི་ཡོད་པ། ད་དུང་ས་ཁྲའི་བྱེད་སྒོ་སོགས་བྱེད་དུ་
འཇུག་མཁན་གྱི་དགེ་རྒན་ཞིག་ལ་ངོས་འཛིན་བྱས་མེད། གང་ལྟར་ཁོང་ཚོ་
བདེན་པ་རེད། དོན་དངོས་སུ་ང་དགེ་རྒན་དེ་འདྲ་ཞིག་མིན།
ངས་ནན་ཏན་ངང་ཁོང་ཚོ་ལ་བྲིས་ལབ་པ་ན། སློབ་ཕྲུག་མང་པོ་ཞིག་ལ་
ཞྭ་སྨྱུག་དང་གཡམ་བྱང་མི་འདུག །ད་བར་དགོས་མཁོ་བྱུང་མེད་དུས་ཁོང་
ཚོས་ཁྱེར་མི་འདུག །ངས་འཛིན་གྲྭ་གཞན་གྱི་སློབ་ཕྲུག་གི་ས་ནས་ཞྭ་སྨྱུག་དང་
གསུབ་བྱེད་གཡར་ནས་དཔོད་བྲིས་བཏང་བ་ཡིན། སློབ་ཕྲུག་ལ་ལས་འདོད་པ་
མེད་པའི་རྣམ་འགྱུར་བསྟན། སློབ་ཕྲུག་གཅིག་གིས་“རྒན་ལགས་དེ་རིང་སྒྲུང་
བཤད་ཡ་མ་རེད་དམ་” ཞེས་དྲིས་ཤིང་། སློབ་ཕྲུག་གཞན་ཞིག་གིས་“སློབ་
དེབ་བེད་སྤྱོད་མ་བྱས་པར་ཁྱེད་ཀྱིས་ང་ཚོ་ལ་དཔོད་བྲིས་ཇི་ལྟར་གཏོང་གི་
ཡོད་དམ་” ཞེས་དྲིས་བྱུང་། ཡང་སློབ་ཕྲུག་ཁ་ཤས་ཀྱིས། “རྒན་ལགས། དཔོད་
བྲིས་ལ་ནོར་འཁྲུལ་མི་ཡོང་བའི་ཆེད་དུ་ང་ཚོར་ཁྱུག་ཙམ་རིང་ལྟ་རུ་འཇུག་
རོགས་” ཟེར། ཁོང་ཚོ་གནའ་རབས་ལུགས་རྙིང་དཔོད་བྲིས་གཏོང་རྒྱུར་གོམས་
འདྲིས་ཆགས་ཚར་འདུག །དེའི་རྐྱེན་གྱིས་ཁོང་ཚོ་དཔོད་བྲིས་ལ་མི་དགའ་བ་
བྱེད་པར་མ་ཟད། དེ་ལ་འཇིགས་ནས་སྔ་ས་ནས་གྲ་སྒྲིག་བྱེད་འདོད་བྱས།
ངས་འཛིན་གྲྭའི་དཔེ་མཛོད་ནས་དཔེ་དེབ་ཅིག་ཡར་བླངས་ཏེ་དཔོད་
བྲིས་གཏོང་རྒྱུའི་འགོ་བཙུགས་ཤིང་ཚིག་གྲུབ་ཁ་ཤས་སྒྲོགས་སྦྱང་བྱས་པ་
ན༑ ཁོང་ཚོས་འབྲི་རྒྱུའི་འགོ་བཙུགས། ངས་ཀློག་པའི་སྐབས་སུ་ཁོང་ཚོས་དོ་
སྣང་མ་བྱས་པར། ཚིག་གྲུབ་བསྐྱར་དུ་གསུང་རོགས་གནང་ཞེས་འབོད་སྐུལ་

ལེའུ་གཉིས་པ།47
ཡང་ཡང་བྱས། སློབ་ཕྲུག་ནང་ནས་བསྐྱར་དུ་གསུང་རོགས་ལབ་མཁན་མང་
པོ་འདུག །ངས་ཁོང་ཚོ་ལ་“ཚུར་ལྟོས་དང་། ཁྱེད་ཚོ་ལ་དཔོད་བྲིས་ཇི་ལྟར་
གཏོང་དགོས་མེད་སློབ་ཀྱི་ཡོད། ངའི་ཁ་ནས་ཚིག་གྲུབ་ལབ་སྐབས་ཁྱེད་
ཚོས་ང་ལ་ལྟ་དགོས། ངས་ཚིག་གྲུབ་གང་བཤད་པ་དེ་ལ་ཡག་པོ་ཉན་ཏེ་མགོ་
ཡག་པོ་འཚོས་ནས་འབྲི་དགོས། ད་དུང་ཚིག་གྲུབ་གསར་པ་ལབ་དུས་ཡག་
པོ་ཉན་ནས་འབྲི་དགོས་ཞེས་” བཤད་དེ་མུ་མཐུད་ནས་དཔོད་བྲིས་བཏང་
ཡང་། ཁོང་ཚོའི་གོམས་གཤིས་རྙིང་པ་དེ་ལ་དང་པོ་འགྱུར་བཅོས་གཏོང་
ཐུབ་མ་སོང་། ཡིན་ན་ཡང་། གང་འཚམ་སོང་རྗེས་དཔོད་བྲིས་ཇི་ལྟར་གཏོང་
དགོས་མིན་གྱི་གནད་འགག་རྣམས་རྟོགས་འདུག །ཕྱིས་སུ་ང་ལ་བསྐྱར་ནས་
དྲི་བ་གཏོང་མཁན་གྱི་སློབ་ཕྲུག་གཅིག་ཀྱང་མི་འདུག་ལ། ང་ལའང་ཚིག་
གཅིག་ཀྱང་བསྐྱར་དུ་ཀློག་དགོས་པ་མ་བྱུང་།
དཔོད་བྲིས་ཚར་རྗེས་ཁོང་ཚོའི་གཡམ་བྱང་རྣམས་མར་ས་རུ་བཞག་
པ་དང་། ངས་ཁོང་ཚོས་གང་བྲིས་ཡོད་མེད་བལྟས་པ་ན་ཚིག་འབྲུ་མང་པོ་
ནོར་འདུག །སློབ་ཕྲུག་ཉུང་ཤས་ནས་མ་གཏོགས་དབྱངས་ཡིག་འབྲི་ཐུབ་
མེད་པ་དང་། ཡིག་གཟུགས་ཀྱང་ངའི་རེ་བ་བཞིན་ཡར་རྒྱས་ཕྱིན་མི་འདུག །
ངས་གཡམ་བྱང་སྟེང་བཟོ་བཅོས་ཅི་ཡང་བརྒྱབ་མེད། ཁོང་ཚོས་གླེང་མོལ་
གནང་རྒྱུའི་འགོ་བཙུགས། སློབ་ཕྲུག་ཁ་ཤས་ཀྱིས་ནོར་འཁྲུལ་ག་ཚོད་ཤོར་
ཡོད་མེད་སྐད་ཆ་འདྲི་གི་འདུག་ལ། ཡང་ཁ་ཤས་ཀྱིས་ངས་བརྒྱ་ཆ་ཡག་པོ་
སྤྲོད་ཀྱི་རེད་བསམ་ནས་ང་ལ་རེ་བ་བཅོལ། སློབ་ཕྲུག་གཅིག་གིས་“ད་རྒན་
ལལྕི་རཱམ་ཁོང་ཡང་དགེ་རྒན་གཞན་བཞིན་སློབ་ཚན་བསླབས་ནས་ང་ཚོ

48 ཉིན་མོའི་སྐར་མ།
ལ་བརྒྱ་ཆ་སྤྲོད་རྒྱུའི་འགོ་བཙུགས་སོང་" ཟེར། ངས་“ཐབས་ལམ་འདི་འདྲ་
ནམ་ཡང་ལག་བསྟར་བྱེད་ཀྱི་མེད། ཚང་མས་ཡི་གེ་ཇི་ལྟར་འབྲི་དགོས་པ་
ཤེས་ཀྱི་འདུག སང་ཉིན་བསྐྱར་དུ་དཔོད་བྲིས་གཏོང་གི་ཡིན། ཐབས་ཤེས་
བྱེད་དང་། ཁྱེད་ཚོ་ག་ལེར་ཡར་རྒྱས་འགྲོ་གི་རེད་ལ་འབྲི་སྟངས་ཀྱང་ཤེས་ཀྱི་
རེད། སྦྱོང་བརྡར་ཇི་ཙམ་མང་བ་བྱས་ན་དེ་ཙམ་གྱིས་ཡིག་གཟུགས་ཀྱི་སྤུས་
ཚད་ཀྱང་ཇེ་ཡག་ཏུ་འགྲོ་གི་རེད། གང་ལྟར་ནོར་བ་རྣམས་ལ་རྟགས་བརྒྱབ་
ནས་དེ་ཡི་ཕན་ཡོན་གང་ཡོད་མེད་འབྲི་དགོས་” ཞེས་བཤད་པ་ཡིན།
སློབ་ཕྲུག་གཅིག་གིས་“བྱས་ན་བརྒྱ་ཆ་དེ་ཚོ་གང་བྱེད་དགོས་རེད་
དམ” ཞེས་དྲིས་པ་ན། “ངས་སྒྲུང་ཤོད་སྐབས་ཁྱེད་ཚོ་ལ་བརྒྱ་ཆ་སྤྲོད་ཀྱི
འདུག་གམ་” དྲིས་པས། ཁོང་ཚོས་“མི་འདུག་” ཟེར། “ང་ཚོ་རྩེད་མོ་རྩེ་
སྐབས་བརྒྱ་ཆ་ཡོད་དམ་”འདྲི་དུས།ཁོང་ཚོས་སླར་ཡང་“མེད་”ལབ།“ཁྱོད་
ཚོའི་ནང་ནས་སློབ་ཕྲུག་ཁ་ཤས་གཟུགས་པོ་རིང་པོ་ཡོད་ལ། ཁ་ཤས་ཐུང་ཐུང་
ཡོད། འདི་ལ་བརྒྱ་ཆ་སྤྲོད་དགོས་སམ་” འདྲི་སྐབས། ཁོང་ཚོས་“དགོས་པ་
མ་རེད་” ལབ་སོང་། “ཁྱོད་ཚོ་ཁ་ཤས་གཟུགས་པོ་རྒྱགས་པ་འདུག་ལ། ཁ་
ཤས་སྐམ་པོ་འདུག །འདི་ལ་ཡང་བརྒྱ་ཆ་སྤྲོད་དགོས་སམ། སློབ་ཕྲུག་ཁ་ཤས་
ཕྱུག་པོ་རེད་ལ། ཁ་ཤས་དབུལ་པོ་རེད། སློབ་གྲྭའི་འཛིན་སྐྱོང་གིས་སློབ་ཕྲུག་
གི་དཔལ་འབྱོར་གྱི་གནས་སྟངས་ལ་གཞིགས་ནས་བརྒྱ་ཆ་སྤྲོད་ཀྱི་འདུག་
གམ” འདྲི་དུས། ཁོང་ཚོས་“མི་འདུག་” ལབ་སོང་། “དེས་ན། ང་ཚོ་ལ་བརྒྱ་
ཆ་སྤྲོད་རྒྱུའི་ལམ་ལུགས་དེ་རྩ་ནས་མི་དགོས། གཞས་གཏོང་ཤེས་མཁན་ཚོས་
སྙན་ཚིག་སྒྲོགས་སྦྱང་བྱས་ནའང་འགྲིག །གལ་ཏེ་ཚིག་དྲན་པ་བརྗེད་ནའང་

ལེའུ་གཉིས་པ།49
བསྐྱར་དུ་དྲན་གསོ་བྱས་ན་འགྲིག་གི་རེད། རྩེད་མོ་རྩེ་མི་ཤེས་མཁན་རྣམས་
ཀྱིས་གཞན་ལ་བརྟག་ཞིབ་བྱས་ནས་རྩེད་མོ་སྦྱོང་ཐུབ་ཀྱི་རེད། རྩེད་མོ་ཡག་
པོ་རྩེ་ཤེས་མཁན་རྣམས་སེམས་ཀྱི་བདེ་སྐྱིད་ཆེད་དུ་བརྩེས་ནའང་འགྲིག །
ཡིག་གཟུགས་ཡག་པོ་ཡོད་མཁན་རྣམས་ཀྱིས་གཞན་ལ་མིག་དཔེ་བཟང་པོ་
བསྟན་ནས་རོགས་པ་བྱས་ན་འགྲིག །སློབ་སྦྱོང་ལེགས་པ་རྣམས་ཀྱིས་ཞན་པ་
རྣམས་ལ་རྟག་ཏུ་རམ་འདེགས་བྱས་ནས་བསླབས་ན་འགྲིག་གི་རེད་” ཅེས་
བཤད་པས། ཁོང་ཚོས་ཧང་སང་སང་ངང་ནས་ང་ལ་བལྟས་བྱུང༌།
མཐའ་མར་ང་ཚོའི་འཛིན་གྲྭ་ནི་འཛིན་གྲྭ་གཞན་དང་ཏོག་ཙམ་མི་འདྲ་
ཞིང་། ང་ཚོའི་འཛིན་གྲྭ་ནི་གསར་གཏོད་ཀྱི་འཛིན་གྲྭ་རེད། ང་ཚོས་ལམ་
བུ་གསར་པ་ཞིག་བདམས་ཡོད། ངས་ཚོར་བ་ཟབ་པོའི་ངང་“འདི་ང་ཚོའི་
འཛིན་གྲྭ་ཡིན། ང་ཚོའི་འཛིན་གྲྭ་” ཞེས་པའི་ཚིག་འབྲུ་དེ་ནན་ཏན་གྱི་སྒོ་
ནས་ཚར་གཉིས་ཙམ་སྐད་ཤུགས་ཆེན་པོའི་ངང་ནས་ལབ་པ་ཡིན། སློབ་ཕྲུག་
ཚོས་ཀྱང་ང་ཚོའི་འཛིན་གྲྭ་ལབ་ནས་སྐད་བརྒྱབ། སྐབས་དེར་ཁོར་ཡུག་མི་
འདྲ་བ་དང་གསར་གཏོད་ཀྱི་རྣམ་པ་ཞིག་ཡིན་པ་ཚོར།
བདུན་ཕྲག་གཅིག་གི་ནང་དཔོད་བྲིས་གཏོང་ཕྱོགས་ཐོག་ཁོང་ཚོ་ཡར་
རྒྱས་ཕྲན་བུ་ཞིག་ཕྱིན་ཡོད་པ་མངོན། ཉིན་ལྟར་ཁོང་ཚོ་ལ་སྒྲ་ཡིག་ཕབ་སྒྱུར་
གྱི་ལས་གཞི་སྤྲོད་ཀྱི་ཡོད། དཔེ་དེབ་གཅིག་ནས་ཚིག་ཕྲེང་བཞི་མར་བཤུ་རུ་
བཅུག་ཅིང་། ཉིན་ལྟར་སྐར་མ་བཅུའི་རིང་ཁོང་ཚོ་ནང་ཁུལ་ལ་དཔོད་བྲིས
གཏོང་བ་དང་དག་བཅོས་བྱེད་དུ་བཅུག་པ་ཡིན། འཛིན་རིམ་བཞི་པའི་སློབ་
ཕྲུག་ཆེད་དུ་སྐད་ཡིག་སློབ་དེབ་ནང་ཡོད་པའི་གསལ་བྱེད་སུམ་ཅུའི་འབྲེལ

50 ཉིན་མོའི་སྐར་མ།
མཐུད་གྲ་སྒྲིག་བྱས་ཤིང་། སློབ་ཕྲུག་རེ་རེ་ལ་ཤོག་བུ་ཕུལ་ནས་འདྲ་བཤུས་
བྱེད་དགོས་ལབ་སྟེ། དག་ཆ་ཡར་རྒྱས་འགྲོ་བའི་ཆེད་དུ་ཚིག་འབྲུ་དཀའ་
ལས་ཁག་པོ་རྣམས་ཡར་བསྡུས་པ་ཡིན། སྦྱོང་བརྡར་འདི་དངོས་གནས་ཕན་
ཐོགས་ཡོང་གི་འདུག་ལ་གོམ་པ་མདུན་དུ་བསྐྱོད་ཐུབ་པ་བྱུང་།
༈ ཉིན་ཞིག་སློབ་ཕྲུག་རྣམས་སྒྲུང་ཉན་ནས་སྡོད་པའི་སྐབས། ཉེ་འགྲམ་
འཛིན་ཁང་ཞིག་ནས་ངུ་སྐད་ཐོས། ང་ཚོ་ཚང་མ་ཧ་ལས་ཏེ་སྒྲུང་ཉན་རྒྱུར་དོ་
སྣང་མེད་པ་ཆགས། ངས་སྒྲུང་བཤད་རྒྱུ་མཚམས་འཇོག་བྱས་ནས་སློབ་ཕྲུག
གཅིག་ལ་“འཛིན་ཁང་དེའི་ནང་ཡང་སྙིང་གནས་ཚུལ་ཅི་ཞིག་བྱུང་ཡོད་
མེད་དང་། སུ་ངུ་གི་ཡོད་མེད་ལྟོས་དང་” ལབ་པ་ན། སློབ་ཕྲུག་ཆེ་བ་ཞིག་
ཕྱིར་ཕྱིན་ཏེ་སྐར་མ་གཅིག་ནང་ཚུད་ཕྱིར་འཛིན་ཁང་དུ་ལོག་སླེབས་ནས།
“དགེ་རྒན་ཞིག་གིས་སློབ་ཕྲུག་ཇི་ཝ་(Jiva)ལ་ཉེས་རྡུང་བཏང་འདུག་”ཟེར།
"ངས་“ཅིའི་ཕྱིར་ཁོ་བརྡུངས་པ་རེད་དམ་” དྲིས་པས། ཁོང་གིས་“སློབ་ཕྲུག་
ཇི་ཝ་ཡིས་ས་ཁམས་རིག་པའི་སློབ་ཚན་ཤེས་མི་འདུག་” ཟེར། ངས་བསྐྱར་
དུ་“ཅི་བྱས་ནས་ཁོ་ལ་ཉེས་རྡུང་བཏང་རེད་དམ་” ཞེས་དྲིས་པར། “ཁོས་
སློབ་ཚན་ཡག་པོ་མ་སྦྱངས་པའི་རྐྱེན་གྱིས་ཁོ་ལ་ཉེས་རྡུང་ཕོག་པ་རེད་” ཅེས་
བཤད་པ་དང་། སློབ་ཕྲུག་གཅིག་གིས། “གལ་ཏེ་སློབ་ཕྲུག་སུ་ཞིག་གིས་སློབ་
ཚན་མ་ཤེས་ན། དགེ་རྒན་གྱིས་སློབ་ཕྲུག་དེ་ལ་ཉེས་རྡུང་གཏོང་རྒྱུ་ནི་རང་
བཞིན་ཞིག་ཏུ་གྱུར་ཡོད་” ཅེས་བཤད། ངས་“གལ་ཏེ་སློབ་ཕྲུག་གཅིག་སྙིང་

ལེའུ་གཉིས་པ།51
རུས་དང་འབད་བརྩོན་ཧུར་ཐག་བྱས་ནས་སྦྱངས། ད་དུང་དྲན་པར་ཡག་པོ་
མ་བསྡད་ན་ཅི་ཞིག་བྱེད་དགོས་སམ་” ཞེས་དྲིས་པ་ན། སློབ་ཕྲུག་གསུམ་པ་
དེས་“དགེ་རྒན་གྱིས་ད་དུང་ཁོ་ལ་ཉེས་རྡུང་གཏོང་གི་རེད། ཁོ་ལ་ཉེས་རྡུང་
རག་གི་རེད་” ཟེར། ངས་ཁོང་ཚོར་“་ཁྱེད་རང་ཚོའི་ནང་ནས་ཉེས་རྡུང་ལ་
དགའ་མཁན་ཡོད་དམ་ཞེས་” འདྲི་དུས། ཚང་མས་“མེད་” ཟེར། “གལ་ཏེ་
ངས་ཁྱེད་ཚོ་ལ་སློབ་ཚན་གཅིག་སྦྱོང་རྒྱུར་སྤྲད་དེ། ཁྱེད་ཚོས་སློབ་ཚན་དེ་
ཡག་པོ་སྦྱངས་མེད་ན་ཉེས་རྡུང་བཏང་ན་འགྲིག་གི་རེད་དམ་” ཞེས་དྲིས་
པས། སློབ་ཕྲུག་གཅིག་གིས་“རྒན་ཁྱེད་ཀྱི་སློབ་ཚན་གང་སྦྱོངས་གསུངས་
ནའང་ང་ཚོས་སྦྱོང་གི་ཡིན་” ཞེས་ཟེར། “གལ་ཏེ་ཁྱེད་ཚོས་འབད་བརྩོན་
ཧུར་ཐག་གིས་བློ་འཛིན་བྱ་རྒྱུའི་ཐབས་ཤེས་བྱས། འོན་ཀྱང་དྲན་པ་ཡག་པོ་མ་
སོས་ན་ཅི་ཞིག་བྱེད་དགོས་སམ་” ཞེས་དྲིས་པ་ན། ཁོང་ཚོས་“གནས་སྟངས་
གང་ཞིག་འཕྲད་ནའང་ཉེས་རྡུང་མ་གཏོང་རོགས། དེས་སེམས་ནང་ན་ཚ་
བཟོ་གི་རེད། གལ་ཏེ་ང་ཚོས་ཡག་པོ་མ་ཤེས་ན་བསྐྱར་དུ་ནན་ཏན་ངང་སློབ་
རོགས། ང་ཚོའི་ངོས་ནས་སྔར་ལས་ལྷག་པ་སློབ་སྦྱོང་ལ་འབད་བརྩོན་བྱེད་ཀྱི་
ཡིན་” ཞེས་རེ་སྐུལ་དང་ཁས་ལེན་བྱས་པས། ངས་“བྱས་ན་འགྲིག་གི་རེད་
ཅེས་ཤོད་ཞོར་དུ་སླར་ཡང་སྒྲུང་དེ་མུ་མཐུད་ནས་བཤད་པ་ཡིན།
འོན་ཀྱང་། ཁོང་ཚོའི་ཀླད་པའི་ནང་ད་དུང་ཡང་ཇི་ཝ་(Jiva) ལ་འཕྲད་
པའི་དཀའ་ངལ་རྣམས་འཆར་བཞིན་འདུག །སློབ་ཕྲུག་ཅིག་གིས། “རྒན་
ལགས། ཇི་ཝ་ཟེར་བའི་སློབ་ཕྲུག་དེས་དགེ་རྒན་གྱི་རྒྱབ་ལ་ཚིག་ངན་ཤོད་
ཀྱི་རེད་ལ། ད་དུང་གྱང་ལ་དགེ་རྒན་གྱི་རི་མོ་དང་དགེ་རྒན་གྱི་སྐོར་ལ་ཚིག་

52 ཉིན་མོའི་སྐར་མ།
ངན་འབྲི་གི་རེད་” ལབ་བྱུང་། ངས་ཁོ་ལ་ཇི་ཝས་དེ་འདྲ་བྱེད་མི་ཉན་ཞེས་ཁ་
ཏ་བྱས་པ་ཡིན། ཁོང་ཚོས་“དགེ་རྒན་གྱིས་ཁོ་ལ་ཉེས་རྡུང་ཚད་མེད་གཏོང་
གི་འདུག་” ཟེར། ངས་“བྱས་ན་ཁོ་ལ་གང་བྱེད་དགོས་སམ་” ཞེས་འདྲི་
སྐབས། ཁོང་ཚོས་“གང་ལྟར་རྒན་ལགས་ཀྱིས་ཁོ་ལ་ཉེས་རྡུང་གཏོང་མི་ཉན་
ཟེར། ངས་“གལ་ཏེ་སློབ་ཕྲུག་སུ་ཞིག་ཡིན་རུང་སློབ་ཚན་ཡག་པོ་སྦྱངས་
མེད་ན་གང་བྱེད་དགོས་རེད་དམ་” ཟེར་དུས། ཁོང་ཚོས་“སློབ་ཕྲུག་དེ་སློབ་
གྲྭ་ནས་ཕྱི་ལ་བཏོན་ནའང་འགྲིག འོན་ཀྱང་སློབ་ཕྲུག་ལ་ཉེས་རྡུང་ག་རེ་བྱས་
ནས་གཏོང་དགོས་སམ། གལ་ཏེ་ཉེས་རྡུང་བཏང་ནས་སློབ་སྦྱོང་ཡག་པོ་ཤེས་
ཀྱི་ཡོད་ན། ཉིན་ལྟར་ང་ཚོ་ལ་ཉེས་རྡུང་རྐྱང་རྐྱང་བཏང་ན་འགྲིག་གི་རེད་”
ལབ་བྱུང་། ཡང་སློབ་ཕྲུག་ཅིག་གིས་“ཇི་ཝ་ནི་སློབ་སྦྱོང་ལ་དེ་ཙམ་དོ་སྣང་
མེད་ཀྱང་། ཁོ་རི་བོང་དང་སྒོ་ཕྱུགས་འཇུ་རྒྱུར་ཧ་ཅང་དགའ་པོ་ཡོད་རེད”
ཟེར། སློབ་ཕྲུག་གཞན་ཞིག་གིས་“ཇི་ཝ་ལ་རྒྱུན་དུ་ཉེས་རྡུང་ཕོག་གི་ཡོད།
དེའི་རྐྱེན་གྱིས་སློབ་གྲྭ་གྲོལ་རྗེས་ཁོས་སློབ་ཕྲུག་གཞན་ལ་ཉེས་རྡུང་གཏོང་གི་
རེད། སློབ་ཕྲུག་ཚང་མ་ཁོ་ལ་ཞེད་ཀྱི་རེད་” ཅེས་བཤད་ཚར་བ་དང་། སློབ་
ཕྲུག་ཅིག་གིས་“ཁོ་རིགས་ག་རེ་རེད་དམ་” ཟེར་དུས། གཞན་ཚོས་“ཁོ་ཀོ་
ལི་(Koli) རིགས་རྒྱུད་རེད། ཁོའི་པ་ལགས་ནི་གཞུང་གི་བྲན་གཡོག་རེད།
འདོད་པ་མེད་བཞིན་ཨུ་ཚུགས་ཀྱིས་ཁོ་སློབ་གྲྭར་བཏང་བ་རེད། ཁོ་དགེ་རྒན་
ཞིག་གི་ཁྱིམ་དུ་ཟུར་སྦྱོང་དུ་འགྲོ་གི་རེད་” ཅེས་བཤད།
སྐབས་དེར་ངས་“ད་མཚམས་འཇོག་བྱས་ན་ལེགས། ང་ཚོ་སྒྲུང་ལ་དོ་
སྣང་སྤྲད་ན་དགའ་ལབ་” ནས་སྒྲུང་མུ་མཐུད་ནས་བཤད་པ་ཡིན། དེ་རྗེས་

ལེའུ་གཉིས་པ།53
དྲིལ་བུ་བརྡུངས་སོང་། རང་ཉིད་ཀྱང་ཁྱིམ་དུ་ལོག་སྟེ་ཉེས་རྡུང་དང་དེའི་
མཇུག་འབྲས་སྐོར་ལ་བསམ་བློ་གཏིང་ཟབ་བཏང་། སོ་སོའི་ལྟ་བ་དང་ལངས་
ཕྱོགས་ལ་ཡིད་ཆེས་བརྟན་པོ་ཡོད། ང་རང་སློབ་ཕྲུག་སུ་གཅིག་ལའང་ཉེས་པ་
གཏོང་འདོད་མི་འདུག
༈ ཉིན་ཤས་རྗེས་ང་རང་ཤེས་ཡོན་འགན་འཛིན་ལྷན་དུ་མཇལ་འཕྲད་
བྱུང་།ངས་ཁོང་ལ།“འགན་འཛིན་ལགས།ཁྱེད་ཀྱིས་སློབ་ཕྲུག་ཡོངས་ལ་གྱོན་
གོས་དང་ཞྭ་མོ་གཙང་མ་གྱོན་ནས་སློབ་གྲྭ་རུ་ཡོང་དགོས་པ་དང་། མགོ་བོའི་
སྐྲ་ཡག་པོ་བསྡམ་དགོས་པ། དེ་བཞིན་མཛུབ་མོའི་སེན་མོ་ཡང་བདུན་ཕྲག་
གཅིག་གི་ནང་ངེས་པར་དུ་གཏུབ་དགོས་པ། རྒྱུན་གཏན་སྐྲ་ལ་བདག་གཅེས་
ཡག་པོ་བྱེད་དགོས་པ་དང་གྱོན་ཆས་ལ་མཐེབ་ཅུ་ཡག་པོ་བརྒྱབ་ནས་ཡོང་
དགོས་པ། གཟུགས་པོ་ངེས་པར་དུ་འཁྲུད་དགོས་པ་དང་སློབ་གྲྭར་མ་ཡོང་
གོང་གཙང་སྦྲ་འཕྲོད་བསྟེན་ལ་དོ་སྣང་བྱས་ནས་གདོང་ཡག་པོ་བཀྲུ་དགོས་
སྐོར་གྱི་བཀའ་ཞིག་གནང་རོགས་” ཞེས་ཞུས་པ་ན། ཁོང་གིས་བཟོད་བསྲན་
ངང་ཉན་ཞིང་། ཞལ་ནས་འཛུམ་མདངས་ཤིག་བསྟན་ནས་“ག་རེ་བྱས་ནས་
དེ་ཞུ་དགོས་རེད། གནད་དོན་འདི་ཚོ་ཕ་མ་ཚོས་གོ་རྟོགས་ཐུབ་མ་སོང་
ངམ” ཞེས་ང་ལ་དྲི་བ་གནང་། ངས་“འདིའི་ཐོག་ཐབས་ཤེས་ཡོད་དགུ་རྩལ་
སྤྲུག་བྱས་ནས་ཕ་མ་ཚོས་གནད་དོན་འདིའི་ཐོག་གོ་རྟོགས་ཕྲན་བུ་བྱུང་ན
བསམས་བྱུང་།འོན་ཀྱང་། ཁོང་ཚོས་ལས་སླ་པོར་མགོ་འཚོས་ས་མ་རེད། སློབ་

54 ཉིན་མོའི་སྐར་མ།
སྦྱོང་ཡོད་མཁན་གྱི་ཕ་མ་རྣམས་ཀྱིས་ཀྱང་འདིའི་ཐོག་གོ་ཁག་པོ་འདུག །ཁོང་
ཚོས་ང་ལ་གནད་དོན་འདིའི་ཐོག་སུས་རྒྱུན་དུ་ཡ་ལན་བྱེད་ཀྱི་རེད། ཁྱོད་ཀྱི་
ལས་འགན་འདི་སློབ་ཁྲིད་བྱེད་རྒྱུ་གཅིག་པོ་རེད་མ་གཏོགས། གཞན་གནད་
དོན་འདི་ཐོག་ཡར་རྒྱས་ཀྱི་རྣམ་པ་ཐོན་རྒྱུ་ཤིན་ཏུ་ཁག་པོ་རེད་” ཅེས་གསུང་
གི་འདུག ང་རང་སློབ་ཕྲུག་ལ་དེ་འདྲའི་སློབ་ཁྲིད་བྱ་རྒྱུར་དགའ་པོ་མེད་
ཅེས་” ངས་འགན་འཛིན་ལ་ཁ་གསང་པོའི་སྒོ་ནས་ཞུས་པ་ཡིན།
ཤེས་ཡོན་འགན་འཛིན་གྱིས་“བྱས་ན་གནས་སྟངས་འདི་འདྲ་རེད་
འདུག །འདི་ནི་ང་ཚོའི་སྤྱི་ཚོགས་རེད། ཁོང་ཚོས་རིག་གཞུང་ཐད་གླེང་མོལ་
གནང་རྒྱུ་ཧ་ཅང་ཁག་པོ་ཡོད། ལྷན་ཁང་འདིའི་ནང་ང་ལས་ཀ་བྱས་པ་ནས་
བཟུང་ཕ་མ་རྣམས་ལ་ཤུགས་རྐྱེན་ཏོག་ཙམ་ལས་ཐེབས་མ་སོང་།” ཞེས་
གསུངས། ངས་“བྱས་ན་ཁྱེད་ཀྱིས་ག་རེ་བྱས་ནས་མང་ཚོགས་ལ་བཀའ་
ཁྱབ་བཏང་མེད་དམ་” ཞེས་དྲིས། ཁོང་གིས་“ངས་བཀའ་ཁྱབ་དེ་འདྲ་ག་ལ་
གཏོང་ནུས། དེ་ལ་ཕྱི་མིའི་ནུས་པ་དགོས་” གསུངས། ངས་“ཕྱི་མིའི་ནུས་
པ་ཟེར་ན་གང་རེད་དམ། དེ་ཇི་ལྟར་ཆགས་པ་རེད། ཁྱེད་ནི་འགན་འཛིན་
མཐོ་ཤོས་དེ་མ་རེད་དམ་” ཞེས་ཞུ་དུས། ཁོང་གིས་“འདི་ནི་ས་སྐྱེས་རྡོ་སྐྱེས་
ཀྱི་དབྱིན་ཇིའི་མངའ་ཁོངས་ཤིག་རེད། འགན་འཛིན་ལ་ནུས་པ་དེ་ཙམ་མེད།
བཀའ་ཁྱབ་འདི་འཛིན་སྐྱོང་གནས་རིམ་མཐོ་ཤོས་དེ་ལ་སྐྱབས་འཇུག་ཞུས་
ན་བྱེད་ཐུབ་ཀྱི་རེད་” ཅེས་གསུངས། “གལ་ཏེ་འགན་འཛིན་གནས་རིམ་
མཐོ་ཤོས་དེས་བཀའ་གནང་བ་ཡིན་ནའང་། མི་མང་གིས་བཀའ་ལ་མ་བརྩིས་
པར་ལག་བསྟར་མ་བྱས་ན་གང་བྱེད་ཐུབ་ཀྱི་རེད་” ཅེས་ཞུས་པར།ཁོང་གིས་

ལེའུ་གཉིས་པ།55
“སློབ་ཕྲུག་དེ་སློབ་གྲྭ་ནས་འདོན་རྒྱུ་རེད་” གསུངས་སོང་། ངས་“ཁྱེད་ཀྱིས་
འདི་འདྲ་གནང་མི་ཉན། འདི་ནི་འབུ་སྲིན་གྱི་ཚང་གཡོ་འགུལ་བྱས་པ་དང་
གཅིག་མཚུངས་རེད། ཚང་མས་བྱེད་ཐུབ་ཀྱི་རེད། ཤེས་ཡོན་ཡོད་ནའང་
ནུས་པ་མེད་ན་བེད་སྤྱོད་ཅི་ཡང་མེད། དཀའ་ལས་ཁག་ཤོས་དེ་ང་ཚོ་དགེ་
རྒན་རེད། གྲངས་ཀ་བརྒྱབ་དགོས་མེད། འདི་འདྲའི་ངང་བརྩི་འཇོག་བྱས་
ན་ལེགས། ད་ལྟ་གང་ཡོད་པ་རྣམས་འདི་ལྟར་བཞག་ན་ལེགས་" ཞེས་ཞུས་
པས། ཁོང་གིས་“དེ་འདྲ་མ་རེད། གང་ཡོད་པ་རྣམས་དེ་ལྟར་འཇོག་ཐུབ་ཀྱི་
མ་རེད་” ཅེས་གསུངས། ངས་ཁོང་ལ་“ང་རང་ངོས་ནས་འབད་བརྩོན་ཧུར་
ཐག་བྱས་ཏེ་སློབ་གྲྭའི་ནང་ཡར་རྒྱས་གཏོང་རྒྱུར་ཐབས་ཤེས་གང་ཐུབ་བྱ་རྒྱུ་
དང་། གོམས་གཤིས་བཟང་པོ་ཞིག་བསྐྲུན་རྒྱུའི་ཆེད་དུ་འབད་བརྩོན་བྱེད་
ཀྱི་ཡིན་ལ། མི་མང་དང་ལྷན་དུ་འབྲེལ་མཐུད་ཡོང་བའི་ཆེད་དུ་དུས་ཚོད་
ཟུར་འདོན་དང་། དངོས་ཡོད་ཀྱི་གནས་སྟངས་ཐོག་མི་མང་གིས་ཐུགས་ཁུར་
ཡོད་མེད་ལ་མ་ལྟོས་པར། སློབ་གྲྭའི་ནང་གཙང་སྦྲ་དང་འཕྲོད་བསྟེན་མེད་
ན་སློབ་གྲྭའི་ཁོར་ཡུག་འདི་ན་ཚའི་འབྱུང་ཁུངས་ཆགས་སྲིད་པ་རེད་” ཅེས་
ཞུས་པ་ཡིན།
ཤེས་ཡོན་འགན་འཛིན་གྱིས་“འགྲིག་གི་རེད། ཁྱེད་ཀྱི་བསམ་བློའི་ནང་
གང་ཡོད་པ་དེ་ལག་བསྟར་བྱེད་རོགས། ཁྱེད་རང་སློབ་གྲྭ་འདིར་ཚོད་ལྟ་
བྱེད་དུ་སླེབས་པ་རེད། ཟླ་བ་བཞི་ཕྱིན་ཚར་འདུག །ད་གཟབ་གཟབ་བྱེད་
རོགས།དུས་ཚོད་མགྱོགས་པོ་འདས་འགྲོ་གི་འདུག་" གསུངས་བྱུང་། དེ་རྗེས་
ངས་སྙན་ཞུ་དེ་ཁྱེར་ནས་ནང་དུ་ལོག་ཡིན།

56 ཉིན་མོའི་སྐར་མ།
ངས་ཕྱགས་མ་གཉིས་ཉོས་ནས་རིན་པ་ང་རང་གིས་སྤྲད་པ་ཡིན། གནས་
སྐབས་ཀྱི་འགྲོ་གྲོན་ཧ་ཅང་ཆུང་ཆུང་རེད་འདུག །ད་དུང་ཤེལ་སྒོ་ཆུང་
ཆུང་ཞིག་དང་། རྒྱུག་ཤད། རས་ཀྱི་དུག་ལོག་དང་ཇེམ་ཙེ་གཉིས་བཅས་
ཉོས། སྟབས་ལེགས་པ་ཞིག་ལ་སློབ་གྲྭའི་རྭ་བའི་ནང་ཆུ་རྐ་ལ་ཞིག་འདུག །
འཛིན་གྲྭའི་ནང་གྲ་སྒྲིག་ཆ་ཚང་བྱས་ཤིང་། སློབ་ཕྲུག་རྣམས་གྲལ་སྟར་སྒྲིག་
ཏུ་བཅུག་པས། ཁོང་ཚོ་ལ་བཅོས་མིན་གྱི་མཛའ་བརྩེ་ཡོད་སྟབས་དེ་ལྟར་བྱེད་
འདོད་ཀྱི་འདུན་པ་ཡང་འདུག
སློབ་ཕྲུག་ཚོར་ངས་བྱ་བ་གང་བྱས་ནའང་སེམས་ཁམས་དང་བློ་འདོད་
ལ་གཞིགས་ནས་བྱེད་ཀྱི་ཡོད་པའི་ཚོར་སྣང་བྱུང་འདུག །དེའི་རྗེས་ངས་ཁོ་
ཚོར་སོ་སོའི་ངོ་གདོང་ཤེལ་སྒོར་ལྟ་རུ་བཅུག་ནས། “ཁྱེད་ཚོའི་ནང་ནས་སུས་
སོ་སོའི་གདོང་པ་དང་སྣ་བུག །མིག་རྣམས་བཙོག་པ་འདུག་བསམ་ན་ཆུ་རྐ་
ལའི་འགྲམ་དུ་ཕྱིན་ནས་གདོང་པ་བཀྲུ་དགོས་པར་མ་ཟད། ཞོར་དུ་སོ་སོའི་རྐང་
ལག་ཀྱང་བཀྲུ་དགོས་ལ། སོ་སོའི་སྐྲ་ཡང་ཆུ་ལ་ཏོག་ཙམ་སྦངས་ནས་ཚུར་ཤོག་
ཅེས་བཤད་པ་ཡིན། ཁོང་ཚོ་མཉམ་དུ་རྒྱུགས་ནས་གདོང་པ་དང་ལག་པ། རྐང་
པ་སོགས་བཀྲུས་སོང་། གང་ཙམ་སོང་རྗེས་སློབ་ཕྲུག་གཅིག་གིས་གཅིག་ལ་
འབུད་རྒྱག་གཏོང་འགོ་བཙུགས། ཁོང་ཚོ་ལ་སྒྲིག་ཁྲིམས་དང་མཐུན་པའི་སྤྱོད
འལམ་ཞིག་ཇི་ལྟར་སློབ་དགོས་སམ་སྙམ། བྲེལ་ཟིང་དང་འཚབ་ཚུབ་ངང་བྱ་བ་
གང་བྱས་ནའང་དོན་མི་འགྲུབ། ཁོང་རྣམས་སྒྲིག་མཐུན་ཅན་ཞིག་བཟོ་འདོད
སྐྱེས། ངས་ས་སྟེང་དུ་ཐིག་རིང་པོ་ཞིག་བྲིས་ཏེ། “ཁྱེད་ཚོ་ཚང་མ་ཐིག་རིང་
པོ་འདིའི་སྟེང་དུ་ཁ་ཐུག་ལངས་ནས་སྡོད་དགོས། ཆུ་རྐ་ལའི་འགྲམ་དུ་སློབ་

ལེའུ་གཉིས་པ།57
ཕྲུག་རེ་རེ་ཕྱིན་ནས་གདོང་པ་བཀྲུ་དགོས་” ཞེས་བཤད་ནས། ངས་ཁཱ་རྡར་
(Khaddar) དུམ་པོ་གཉིས་ཁྱེར་ཏེ་ཟུར་དུ་ལངས་ནས་བསྡད། ཁོང་ཚོས་ངའི་
ལམ་སྟོན་བཞིན་ལག་པ་དང་རྐང་པ་བཀྲུ་བར་ཕྱིན། སློབ་གྲྭའི་ནང་དུ་བྱེད་སྒོ་
འདི་འདྲ་སྤེལ་བ་ཐེངས་དང་པོ་རེད།ལམ་དུ་འགྲོ་མཁན་རྣམས་ཀྱིས་ཀྱང་སློབ
གྲྭའི་ནང་ཅི་ཞིག་བྱུང་བ་ཡིན་ནམ་བསམས་ནས་ཧ་ལས་པའི་ངང་ཡར་མར་
བལྟས་ནས་ཕྱིན།
B
ངས་ཁོ་ཚོ་ལ། “སུས་སོ་སོའི་ངོ་གདོང་དང་མིག སྣ་བུག་སོགས་བཙོག་པ་འདུག་བསམ་གྱི་
ཡོད་ན་ཆུ་རྐ་ལའི་ངོགས་སུ་ཕྱིན་ནས་བཀྲུ་རོགས་གནང་"ལབ་པ་ཡིན།
སློབ་ཕྲུག་ཚང་མ་ཁྲུས་བརྒྱབ་ཚར་བ་དང་འཛིན་གྲྭའི་ནང་དུ་སླེབས། ངས་ཁོང་
ཚོར་རྒྱུག་ཤད་བཀྲམས་ཏེ། “སྐྲ་ལ་རྒྱུག་ཤད་གང་ལེགས་ཤད་རོགས་" ཞེས་ཤོད་

58 ཉིན་མོའི་སྐར་མ།
ཞོར་དུ། ཞྭ་མོ་ཟུར་དུ་བཞག་པ་རྣམས་ཡར་བླངས་ཏེ་བལྟས་པས། ཁོ་ཚོ་ཚང་
མ་མིག་ལ་མཛེས་པོ་དང་གཙང་མ་མཐོང་། ས་སྨྱུག་གིས་སྒོར་སྒོར་བྲིས་ནས་
“ཁྱེད་ཚོ་ཚང་མ་སྒོར་ཐིག་འདིའི་མཐའ་འཁོར་དུ་སྡོད་དགོས་” ལབ། ང་རང་
ཡང་ཁོང་ཚོ་དང་ལྷན་དུ་བསྡད་ནས། “ད་ཁྱེད་ཚོས་རང་རང་སོ་སོའི་ལག་པ་
ལ་གཅིག་ལྟོས་དང་། གཙང་མ་འདུག་གམ། ཁྱེད་ཚོས་གདོང་པ་དེ་ཡང་གཙང་
མ་ཇི་ལྟར་མཐོང་གི་འདུག་གམ། རང་ཉིད་གཙང་མ་དང་གྲུང་རིལ་རིལ་ཞིག་
མཐོང་ན་སྐྱིད་པོ་ཚོར་གྱིན་མི་འདུག་གམ་" དྲིས་པས། ཁོ་ཚོས་“ལགས་འོ་
རྒན་ལགས། ང་ཚོ་ཧ་ཅང་སྐྱིད་པོ་ཚོར་གྱི་འདུག་” ཟེར། ངས་“བྱས་ན་ཁྱེད
ཚོ་ནམ་རྒྱུན་ནས་དེ་རིང་ནང་བཞིན་ཅི་བྱས་ནས་གཙང་མ་སྡོད་ཀྱི་མེད་དམ།
སང་ཉིན་ནས་བཟུང་ཆུ་རྐ་ལར་ཁྲུས་ཡག་པོ་བརྒྱབ་ནས་སྐྲ་སྐམ་པོ་བཟོས་
རྗེས།ཚང་མ་ཚར་བ་དང་སློབ་གྲྭ་རུ་ཡོང་དགོས། བྱེད་སྒོ་ལྷག་མ་གཞན་རྣམས་
ག་ལེར་བྱེད་ཆོག་གི་རེད་" ཅེས་བཤད། ཡར་རྒྱས་ཀྱི་རྣམ་པ་འདི་མིག་གིས་
དངོས་སུ་མཐོང་དུས་ང་རང་ཡང་སེམས་གཏིང་ནས་སྐྱིད་པོ་བྱུང་། “ད་ང་ཚོས་
སྙན་ངག་གྱེར་འདོན་བྱེད་དགོས། དང་ཐོག་ངས་སྙན་ཚིག་ངག་ནས་འདོན་གྱི་
ཡིན།” འདི་ངའི་ཀླད་པའི་ནང་རང་བཞིན་གྱིས་འཁོར་བྱུང་། ཉིན་དེར་ངས་
ཁོང་ཚོའི་མཛུབ་མོའི་སེན་མོ་དང་དུག་ལོག་གི་མཐེབ་ཅུ། ད་དུང་གྱོན་གོས་
སོགས་བརྟག་ཞིབ་བྱེད་ཐུབ་མ་སོང་།

ལེའུ་གཉིས་པ།59
༥
༈ ངས་རྒྱལ་རབས་སློབ་ཁྲིད་བྱེད་པའི་རྨང་གཞི་དེ་སྒྲུང་བཤད་ནས་མགོ་
ཇི་ལྟར་བརྩམ་དགོས་མིན་ཐད་འཆར་གཞི་བསྒྲིགས་པ་དང་། དམངས་ཁྲོད་
ཀྱི་གླུ་བརྒྱུད་ནས་སྙན་ངག་སློབ་ཁྲིད་བྱ་རྒྱུའི་གྲ་སྒྲིག་ཀྱང་བྱས་པ་ཡིན། དེའི་
ཆེད་དུ་བསམ་བློ་ཞིབ་ཚགས་དང་གཏིང་ཟབ་བཏང་ནས། ཟླ་བ་དྲུག་སྔ་མའི་
དུས་ཡུན་དེ་སྔོན་འགྲོའི་གྲ་སྒྲིག་གི་ཆེད་དུ་གཏོང་དགོས་པའི་འཆར་གཞི་
བཟོས་ཤིང་། དེ་རྗེས་ལྷག་མ་ཟླ་བ་དྲུག་གི་ནང་ངས་སློབ་ཁྲིད་ཀྱི་གཞི་རྩ་
འཛུགས་དགོས་སྙམ། ནམ་རྒྱུན་སློབ་ཕྲུག་རྣམས་ལ་སྦྱོང་ཚན་གསར་པ་གང་
སྤྲད་ནའང་ཁོ་ཚོས་སྤྲོ་སྣང་ངང་འཕྱ་སྨོད་དང་ཁྲེལ་གད་བྱེད་ཀྱི་རེད། ངས་
དམངས་ཁྲོད་ཀྱི་གླུ་ལེན་རྒྱུའི་འགོ་བཙུགས་ནས། ང་ཚོ་ཚང་མ་མཉམ་དུ་ལེན་
དགོས་ལབ། ངས་འགོ་ཁྲིད་དེ། ཁྱེད་ཚོས་རྗེས་འབྲང་བྱེད་དགོས་ལབ་ནས།
“ཀྲྀཥྞཱ་ནི་ངའི་སྙིང་གི་ཆ་ཤས་ཡིན།
བརྩེ་ལྡན་གྱི་གཅེན་མོ་ལགས།
ཀྲྀཥྞཱ་ནི་ངའི་སྙིང་གི་ཆ་ཤས་ཡིན།”
ཞེས་བླངས། འོན་ཀྱང་སློབ་ཕྲུག་གཅིག་གིས་ཀྱང་རྗེས་སུ་འབྲངས་ཐུབ་མ་
སོང་བར་ང་ཧ་ལས། སྒྲ་གདངས་ལས་སླ་པོ་འདི་འདྲ་ཞིག་འཛིན་གྲྭ་བཞི་པའི་
སློབ་ཕྲུག་རྣམས་ཀྱིས་ཅི་བྱས་ནས་སྦྱོང་ཐུབ་ཀྱི་མེད་དམ་སྙམ།གཅིག་བྱས་ན་
ཁོ་ཚོ་འདི་ལ་གོམས་འདྲིས་མེད་པའི་རྐྱེན་གྱིས་རེད་དྲན་ནས་ངས་སྙན་ཚིག་
གཞན་ཞིག་བདམས་པ་ཡིན།

60 ཉིན་མོའི་སྐར་མ།
“ངའི་རྨ་བྱ།ངའི་རྨ་བྱ།
མུ་ཏིག་ལ་མཆུ་ཏོ་རྒྱག་གི། ངའི་རྨ་བྱ།”
འདི་ལ་ཁོ་ཚོས་ཡ་ལན་ཏོག་ཙམ་སྤྲད་བྱུང་། འོན་ཀྱང་། ཁོ་ཚོས་སྒྲ་གདངས་
ཀྱི་མཚམས་བརྒལ་ཏེ་སྐད་ཤུགས་ཆེན་པོའི་ངང་བཏང་ནས་གཞས་དེ་འུར་སྒྲ་
ལ་གྱུར། ཉེ་འགྲམ་འཛིན་གྲྭའི་དགེ་རྒན་ཞིག་ཡོང་ནས། “རྒན་ལགས། སྐད་
ཅོར་འདི་འདྲ་གང་རེད། ང་ཚོའི་འཛིན་གྲྭའི་ནང་ཚིག་གཅིག་ཀྱང་ཐོས་ཀྱི་མི་
འདུག་” ཟེར། ཡང་དགེ་རྒན་གཞན་ཞིག་ཡོང་ནས་ཁོང་གི་སྐད་ཆར་མཐུད་
ནས་འདི་ལྟར་སྨྲས། “རྒན་ཁྱེད་ཀྱིས་ཉིན་ལྟར་དཀའ་ངལ་གསར་པ་ཞིག་
བཟོ་གི་ཡིན་ནམ། ང་ཚོ་ཞི་འཇམ་ངང་སློབ་ཁྲིད་བྱེད་དུ་འཇུག་གི་ཡིན་ནམ་
མིན། ཁྱེད་རང་ལོ་མཇུག་གི་གྲུབ་འབྲས་ལ་དོ་སྣང་མེད་ཀྱི་རེད། གལ་ཏེ་ཁྱེད་
ཀྱི་ཚོད་ལྟ་འདི་ལམ་ལྷོང་བྱུང་ན་ཤེས་ཡོན་འགན་འཛིན་གྱིས་ང་ཚོ་ཚང་མས་
ཁྱེད་རང་ནང་བཞིན་བྱེད་དགོས་གསུང་གི་རེད། གལ་ཏེ་ཁྱེད་ཀྱི་ཚོད་ལྟ་འདི་
ལམ་ལྷོང་མ་བྱུང་ན་ཅ་དངོས་རྣམས་བསྡུ་རུབ་བྱས་ནས་ཁྱེད་རང་ནང་ལ་
ལོག་རྒྱུའི་གྲ་སྒྲིག་བྱེད་དགོས་” ཞེས་བཤད་བྱུང་། སྐབས་དེ་དུས་སློབ་གྲྭའི་
དགེ་ཆེ་ཕེབས། ཁོང་གིས་“དགེན་ལའི་རཱམ། ཁྱེད་ཀྱི་གཞིས་རིམ་འོག་མའི་
སློབ་གྲྭ་འདིའི་ནང་གླུ་ལེན་སྟངས་འདི་དགུ་མཐའ་ངག་སྐྱོར་བྱེད་པ་དང་
གཅིག་མཚུངས་རེད་འདུག །ཁྱེད་ཀྱིས་ཟེར་བའི་ཚོད་ལྟ་གསར་པ་དེ་འདི་
རེད་དམ། འདི་ག་རེ་རེད་དམ། དམངས་ཁྲོད་ཀྱི་གླུ་འདི་ང་ཚོའི་མི་རབས་
རྒན་པ་ཚོས་མཁྱེན་གྱི་རེད་” གསུངས་བྱུང་།

ལེའུ་གཉིས་པ།61
དེ་རྗེས་དགེ་ཆེ་དང་དགེ་རྒན་རྣམས་ལོག་ཕེབས། རང་ཉིད་ཀྱིས་རང་ལ་
འཁང་ར་དང་སེམས་གསོ་བྱས་ནས་གནས་སྐབས་རིང་མཉམ་གཞས་ཀྱི་སྦྱོང་
བརྡར་འདི་མཚམས་འཇོག་བྱེད་དགོས་སྙམ། གཞས་ཚིག་ཉན་རྒྱུའི་བྱེད་སྒོ་
གཅིག་སྤེལ་ཐུབ་ན་ལེགས་བསམས་ཏེ་སློབ་ཕྲུག་རྣམས་ལ་“ཁྱེད་ཚོ་སྒུགས་
ཨང་ངས་གཞས་ཤིག་གཏང་ཆོག །ཁྱེད་ཚོས་ཡག་པོ་བྱས་ནས་ཉོན་ཨང་།”
ལབ་ནས་གཞས་གཏོང་ཡ་འགོ་བཙུགས།
“རྣ་བའི་ཨ་ལོང་བཟོས་དང་།
གསེར་བཟོ་བ། ང་ཡི་ཆེད་དུ་བཟོས་དང༌།
རྣ་བའི་ཨ་ལོང་བཟོ་རོགས།”
ངའི་སྐད་སྒྲ་དེ་བོང་བུར་མགོ་སྐོར་གཏོང་ཐུབ་ཙམ་ལས་མེད་ཀྱང་། གདངས་
ཀྱི་མཚམས་ལས་བརྒལ་མ་སོང་། ངས་སྟངས་འཛིན་བྱེད་ཐུབ་སོང་། གལ་
ཏེ་ང་ལ་སྐད་སྙན་པོ་ཞིག་ཡོད་ན་དགའ་བ་ལ་ཨང་སྙམ་ཞིང་། དོ་དབྱིངས་
ཆེན་པོའི་ངང་གཞས་གང་མང་བཏང༌། འོས་ཤིང་འཚམ་པའི་རྣམ་འགྱུར་ཐོག་
གཞས་མཉམ་དུ་གཏོང་རྒྱུའི་འབད་བརྩོན་ཡང་བྱས་པ་ཡིན། འཁྲབ་སྟོན་ཇི་
ལྟར་བྱེད་དགོས་མིན་ང་ལ་ཉམས་མྱོང་ཡོད། སློབ་ཕྲུག་ལ་ལས་ངའི་གཞས་
ལ་དགའ་མོས་བྱེད་པ་མཐོང་ཞིང་། སློབ་ཕྲུག་ཁ་ཤས་ཉོབ་སྣང་སྐྱེས་ནས་
རྩེད་འཇོར་རོལ་རྒྱུའི་བྲེལ་བ་བྱས། ཅམྤ ཀ་དང་ཁོང་གི་གྲོགས་པོ་གཉིས་ཕན་
ཚུན་མིག་བཙུམ་བརྒྱབ་ནས་ང་ལ་འཕྱ་སྨོད་བྱས། གནས་སྟངས་འདི་ལ་ངས་
གདོང་ལེན་བྱེད་དགོས་འདུག་སྙམ།

62 ཉིན་མོའི་སྐར་མ།
ངས་གཞས་ལ་དོ་སྣང་མེད་མཁན་སློབ་ཕྲུག་རྣམས་ལ་“ཁྱེད་ཚོ་ཟུར་
དུ་ཁག་ཁག་བསྡད་ན་འགྲིག །སོ་སོས་གཡམ་བྱང་སྟེང་དུ་གང་བྲིས་ནའང་
འགྲིག །རི་མོ་བྲིས་ནའང་འགྲིག་གི་རེད་” ལབ་ནས། བསྐྱར་དུ་གཞས་བཏང་
བས་དེ་ལ་དོ་སྣང་བྱེད་མཁན་མང་དུ་ཕྱིན།གཞས་གསུམ་པ་དེ་བཏང་བ་ཡིན།
ཁོང་ཚོས་ངའི་གཞས་གཉིས་པ་དེར་ཧ་ཅང་དགའ་མོས་བྱས་སོང་། གཞས་ག་
ཚོད་མང་པོ་བཏང་ན་དེ་ལ་དོ་སྣང་བྱེད་མཁན་ཡང་མང་དུ་འགྲོ་གི་འདུག །
ངས་སློབ་ཕྲུག་རྣམས་ལ་“ངའི་གཞས་འདི་ལ་ཡག་པོ་ཉན་རོགས། ཡིན་ཡང་
ཁྱེད་ཚོས་ད་ལྟ་མ་གཏོང་རོགས། སློབ་གྲྭའི་དོ་རའི་ནང་དུ་དེ་བས་ཀྱང་མ་
གཏོང་རོགས་”ལབ་པ་ཡིན།
ཉིན་གཉིས་ཀྱི་རྗེས་སུ་་ངའི་རྣ་ལོང་བཟོ་རོགས་” ཞེས་པའི་གཞས་ཚིག་
འདི་ཐོས་ཚེ། “གཞས་འདི་སློབ་གྲྭའི་དོ་རའི་ཕྱི་ལ་གཏོང་རོགས་” ལབ་པ་
ཡིན།སྡེ་པའི་མི་རྣམས་ཀྱིས་གླེང་མོལ་བྱ་རྒྱུའི་འགོ་ཚུགས།

ལེའུ་གཉིས་པ། 63
ॐ
D
༩
ངས་གླུ་གཞས་ལ་དོ་སྣང་དེ་ཙམ་མེད་པའི་སློབ་མ་རྣམས་ལ། “ཁྱེད་ཚོ་ཁེར་རྐྱང་ངང་བསྡད་
ནའང་མ་འགྲིག་པ་མེད། གཡམ་བྱང་སྟེང་ཁྱེད་ཚོས་བློ་འདོད་གང་ཡོད་པ་དེ་བྲིས་ན་འགྲིག
ད་དུང་རི་མོ་བྲིས་ནའང་མ་འགྲིག་པ་མེད་”ལབ་པ་ཡིན།
ཚེམ་བཟོ་བ་བཱ་ན་ཡིས་“གཞས་འདི་ནི་ནབརཱཏྲི་(Navarati) དུས་ཆེན་
སྐབས་བ་ཝི་(Bhavai) བེད་སྤྱོད་བྱེད་པའི་གཞས་ཤིག་རེད་” ཅེས་བཤད།
ར་རྒ་ཡིས་“བྱས་ན་དགེ་རྒན་དེ་བ་ཝི་འཁྲབ་སྟོན་པ་ཞིག་ཡིན་པ་འདྲ། ཁོང་
སློབ་གྲྭ་འདི་ལ་བ་ཝི་སློབ་ཏུ་ཕེབས་པ་རེད་དམ ” ཞེས་ཟེར། སློབ་བུ་གཉིས་ཀྱི་
ཨ་མ་ཞིག་སེམས་ཁྲལ་ལངས་ནས་“འདི་ག་རེ་རེད་དམ། བུ་མོས་གཏོང་རྒྱུའི་
གཞས་འདི་བུ་ལ་ག་རེ་བྱས་ནས་བསླབ་ཀྱི་ཡོད་རེད་" ཅེས་བཤད་ཀྱང་། ངས་
ཅི་ཡང་ཐོས་མེད་པའི་རྣམ་འགྱུར་བསྟན་པ་ཡིན། གལ་ཏེ་གནད་དོན་དེ་ཚོ་ལ་

64 ཉིན་མོའི་སྐར་མ།
དོ་སྣང་སྤྲད་ནས་བསྡད་ན་ངའི་ལས་ཀ་ལྷག་མ་རྣམས་ཇི་ལྟར་བྱེད་ཐུབ་བམ་
སྙམ། རང་ཉིད་ཀྱིས་སྙིང་སྟོབས་ཆེན་པོའི་ངང་ཚོད་ལྟའི་ནང་དུ་འཛུལ་བ་ཡིན་
ལ༑འདི་ནི་ཚོད་ལྟ་གསར་པའི་རྐང་ལམ་བཟོ་རྒྱུའི་མེ་སྟག་དེ་རེད།
ངས་ཉིན་ལྟར་ཁོ་ཚོའི་ཆེད་དུ་སྙན་ཚིག་གསར་པ་གྱེར་འདོན་བྱས་པའི་
མཐར། ཁོང་ཚོས་ཡིད་དབང་འཕྲོག་སའི་སྙན་ཚིག་དེ་ངས་འཚོལ་རྙེད་ཐུབ་
བྱུང་། ལས་གཞི་འདི་བརྒྱུད་ནས་སློབ་ཕྲུག་མང་པོ་ཞིག་གིས་སེམས་གཏིང་
ནས་གཞས་མང་པོ་སྦྱངས། ཡིན་ན་ཡང་ཁ་ཤས་ཤིག་གིས་གཞས་ལ་ཕྲན་བུ་
མི་དགའ་བ་བྱས། ཁོ་ཚོས་གཞས་སྦྱོང་ཞོར་དུ་འབྲི་ཀློག་བྱས། དེའི་ཐོག་ལ་
ངས་གང་ལབ་དགོས་རེད། ངས་ཁོ་ཚོ་སུན་པོ་བཟོས་མེད།
ངས་དྷན་ལྡི་ཡ་རས་(Dandia Ras) ངོ་སྤྲོད་བྱ་རྒྱུའི་བསམ་བློ་བཏང་
བ་ཡིན། འཛིན་གྲྭའི་ནང་། སྒྲུང་ཤོད་རྒྱུ་དང་དཔེ་མཛོད་ཁང་ནས་དེབ་ཀློག་
རྒྱུ༑ ཀློག་སྟངས་དཔེ་མཚོན་དང་རྩེད་མོ་རྩེ་རྒྱུ། དཔོད་བྲིས་དང་སྙན་ཚིག་
ངག་འདོན་བྱེད་རྒྱུ། གཙང་སྦྲ་འཕྲོད་བསྟེན་དང་ཞལ་འདོན་སྐྱོར་རྒྱུ་བཅས་
བྱེད་སྒོ་འདི་དག་ལག་བསྟར་བྱེད་བཞིན་ཡོད།
༦
༈ཉིན་ཞིག་པརམཧཾས་སནྱཱསཱི་(Paramhansa Sanyasi)རྗེ་བོ་ཞིག་ང་ཚོའི་
སློབ་གྲྭའི་ནང་ཕེབས་སོང་། ཁོང་དགེ་ཆེ་ལྷན་དུ་འཛིན་གྲྭའི་ནང་དུ་ཕེབས་
པ་དང་། དགེ་ཆེས། “རྗེ་བོ་ཁོང་གིས་ང་ཚོ་ལ་ཆོས་ཀྱི་སྐོར་གསུང་བཤད་
གནང་གི་རེད།ཁོང་ལ་མངའ་སྡེ་འདི་ཡི་སློབ་གྲྭ་ཡོངས་ལ་གསུང་ཆོས་གནང་

ལེའུ་གཉིས་པ།65
རྒྱུའི་བཀའ་འཁྲོལ་འཐོབ་ཡོད། དེ་རིང་ཤེས་རིག་ལས་ཁུངས་ཀྱི་ལམ་སྟོན་
འོག་ཆོས་སྐོར་གསུང་བཤད་གནང་བར་ང་ཚོའི་སློབ་གྲྭའི་ནང་དུ་ཕེབས་
ཡོད།” ཅེས་ངོ་སྤྲོད་གནང་ཚར་བ་དང་། ངས་རྗེ་བོ་ཁོང་ལ་གུས་འདུད་དང་
སྦྲགས་ནས་ཞབས་སྟེགས་ཕུལ་བ་དང་། དེའི་རྗེས་ཁོང་ལ་གསུང་བཤད་དབུ་
འཛུགས་གནང་རྒྱུའི་སྐྱབས་འཇུག་ཞུས། སློབ་ཕྲུག་རྣམས་ཀྱིས་རྗེ་བོ་ཁོང་ལ་
ཞིབ་ཚགས་པོའི་ངང་ལྟ་བཞིན་འདུག །རྗེ་བོ་ཁོང་ལ་སྐྲ་གྲིས་གཞར་བའི་དབུ་
དང་། དྭངས་ཤིང་གསལ་བའི་བཞིན་རས། སྐུ་གཟུགས་ཕྲ་ཞིང་། ལག་ཏུ་ཆུ་
སྣོད་འཁྱེར་བ་དག་ལ་དོ་སྣང་ཆེན་པོས་གཟིགས་ཀྱི་འདུག །ངས་སློབ་ཕྲུག་
རྣམས་ལ། “རྗེ་བོ་ཁོང་གིས་ཆོས་ཀྱི་སྐོར་གསུང་བཤད་གནང་གི་རེད། ཁྱོད་
ཚོས་ཡག་པོ་ཉན་དགོས་” ཞེས་བཤད་པས། ཁོ་ཚོས་ངའི་ཁ་ལ་ཉན་ནས་ཁུ་
སིམ་པོའི་ངང་ཉན་ནས་བསྡད།
ཁོང་གིས་“སློབ་ཕྲུག་ཚོ།དཀོན་མཆོག་ནི་ངོ་མཚར་ཅན་ཞིག་རེད།ཁོང་
གིས་འཛམ་གླིང་འདི་བཟོས་པ་རེད་ལ། འཇིག་རྟེན་འདི་རྒྱུན་གནས་ཐུབ་
པ་འདི་ཁོང་གི་བཀའ་དྲིན་ཡིན་” ཞེས་དཀོན་མཆོག་གི་གཟི་བརྗིད་སྐོར་མུ་
མཐུད་ནས་གསུང་བཤད་གནང་། གནས་སྐབས་རིང་ང་ཁུ་སིམ་མེར་ལུས་
པར་མ་ཟད་སློབ་ཕྲུག་རྣམས་ཀྱང་ཁུ་སིམ་མེར་བསྡད། དེ་རྗེས་སློབ་ཕྲུག་
ཁ་ཤས་ཀྱིས་དཀྲུག་དཀྲུག་བྱ་རྒྱུའི་མགོ་བཙུགས། ཁ་ཤས་ཀྱིས་སྨྱུ་གུས་གང་
བྱུང་མང་བྱུང་འབྲི་ཞིང་། ལ་ལས་དཔེ་དེབ་ལག་ལ་འཛིན། ཡང་འགའ་རེ་
སུན་པོ་ཆགས་ནས་གཅིག་རྗེས་གཉིས་མཐུད་ཀྱིས་ཕྱི་རུ་ཕྱིན། སྐབས་དེར་
ངས་རྗེ་བོ་ཁོང་ལ་“ང་ཚོའི་སློབ་ཕྲུག་རྣམས་ལ་གོ་བདེ་པོ་དང་ཚིག་ལས་

66 ཉིན་མོའི་སྐར་མ།
སླ་པོའི་ཐོག་གསུང་ཆོས་གནང་རོགས་གནང་” ཞེས་སྐྱབས་འཇུག་ཞུས་པ་
ཡིན། རྗེ་བོ་ཁོང་མི་ཁ་རི་ཁ་ཐུག་ཅིག་ཡིན་དུས་ཧིན་དུའི་ཆོས་ལུགས་སྐོར་
དང་། ཧིན་དུའི་དཔེ་ཆ་དང་ལྟ་གྲུབ་ཀྱི་སྐོར་ལ་མུ་མཐུད་ནས་བཀའ་སློབ་
གནང་། འོན་ཀྱང་སློབ་ཕྲུག་སུས་ཀྱང་ཁོང་གི་ཆོས་ཚིག་ལ་དོ་སྣང་བྱེད་ཀྱི་མི་
འདུག་པས། ངའི་བསམ་བློར་གསུང་ཆོས་གནང་སྟངས་ཐབས་ཤེས་འདི་ལས་
མེད་དམ། ཆོས་ལུགས་ཀྱི་ལྟ་གྲུབ་སྐོར་བཀའ་སློབ་གནང་སྟངས་འདི་འདྲ་སུ་
ལ་ཡོད་ན་དྲན། འདི་ནི་འཇིག་རྟེན་ལས་འདས་པའི་གནད་དོན་ཡིན་དུས་
གནས་ལུགས་འདི་རྟོགས་པ་ལ་དུས་ཚོད་མང་པོ་འགོར་གྱི་ཡོད།
སློབ་ཕྲུག་ཚོས་རྗེ་བོའི་(Paramhansasanyasi) སྐུ་འདྲ་དེ་ལ་ཞིབ་ཚགས་ངང་བལྟས་
ནས་བསྡད། ཁོང་གི་དབུ་སྐྲ་བཞར་བ་དང་གསལ་བའི་བཞིན་རས། ཕྲ་བའི་སྐུ་གཟུགས།
ལག་ཏུ་བསྣམས་པའི་ཆུ་སྣོད་བཅས་ལ་ཐུགས་སྣང་གནང་གི་ཡོད་པར་སྣང་།

ལེའུ་གཉིས་པ།67
འདི་བཟང་སྤྱོད་ཀྱི་བཀའ་སློབ་རེད་དམ། ཡང་ན་ཆོས་ལུགས་ཀྱི་ཁྱབ་གདལ་
རེད། ཆོས་ལུགས་ཀྱི་གནས་ཚུལ་འདི་ཚོ་བེད་སྤྱོད་མེད་པའི་རོ་དང་གཅིག་
མཚུངས་རེད། རྗེ་བོ་ཁོང་གིས་ཆོས་ལྡན་ཚིགས་བཅད་གསུང་འགོ་རྩོམ་དུས་
ངས་བསམ་གཞིགས་བྱས་པ་ཡིན། སློབ་ཕྲུག་ཚོས་ཀྱང་ལྷག་བསམ་རྣམ་དག་
ངང་རྗེས་འབྲངས་བྱེད་ཀྱི་འདུག འོན་ཀྱང་བློ་ཕམ་པ་ཞིག་ལ་ཁོ་ཚོའི་ནང་
ནས་ཚིག་གི་ནང་དོན་རྟོགས་ཐུབ་མཁན་སུའང་མི་འདུག་པས། ཁོང་ཚོས་སྤྲོ་
སྣང་ངང་ནས་སྐད་ཅོར་བརྒྱབ། གནས་ཚུལ་འདིའི་ཐོག་རྗེ་བོ་ཁོང་གིས་དོན
གཉེར་ཆེན་པོའི་སྒོ་ནས་ལས་འགན་གལ་ཆེན་པོ་ཞིག་ལ་བརྩི་འཇོག་གནང་།
ཁོང་གི་བསམ་པར་ལས་འགན་དེ་ཧ་ཅང་ཡག་པོ་གྲུབ་སོང་སྙམ། འོན་ཀྱང་དེ་
ནི་སློབ་ཕྲུག་ཚོའི་མདུན་དུ་མུ་ཏིག་ཡོད་ཀྱང་རིན་ཐང་མི་ཚོར་བ་དང་
གཅིག་མཚུངས་རེད་འདུག་སྙམ།
ཁོང་གིས་“སློབ་ཕྲུག་ཚོས་ཡག་པོ་གསན་དགོས་” ཞེས་རེ་སྐུལ་ཞུས་ཏེ་
ཆོས་ལྡན་ཚིགས་བཅད་དེ་ནག་པང་སྟེང་དུ་བྲིས་པ་དང་སློབ་ཕྲུག་ཚོས་ག
ལེར་བཤུས། ཁོང་གིས་“ང་ཚོར་ཆོས་ལྡན་ཚིགས་བཅད་འདི་ཞོགས་པ་མལ་
ནས་ལངས་མ་ཐག་ངག་འདོན་བྱེད་དགོས་པར་མ་ཟད་དགོང་མོ་མ་ཉལ
གོང་དུ་ཡང་སྐྱོར་དགོས། འདིས་རང་ཉིད་ཀྱི་ནུས་སྟོབས་གོང་འཕེལ་བྱེད
ཐུབ་ཀྱི་རེད་ལ་འཕེལ་རྒྱས་ཆེད་དུ་རམ་འདེགས་ཀྱང་བྱེད་ཀྱི་རེད་” ཅེས་
གསུངས། སློབ་ཕྲུག་ཕལ་མོ་ཆེ་ལོ་བཅུ་གཉིས་ཡས་མས་ཙམ་ཡིན་སྟབས།
དྲང་པོར་ཞུས་ན་ལོ་ཚད་འདི་འདྲ་ལ་ཁོ་ཚོས་ཆོས་དང་རྩ་ཆེའི་ཆོས་ལྡན
ཚིགས་བཅད་ཁག་ལ་དོ་སྣང་ཇི་ལྟར་སླེབ་ཐུབ་བམ། ཁོ་ཚོས་ཚིགས་བཅད

68 ཉིན་མོའི་སྐར་མ།
དེ་ཚོ་ཡིག་ཐོག་ཏུ་བཀོད་ནས་ནང་དོན་རྟོགས་རྒྱུར་འབད་བརྩོན་བྱེད། ང་ཧ་
ལས་སོང་། ཆོས་འཛིན་སྐྱོང་སྤེལ་གསུམ་ཆེད་དུ་ཁོང་ས་གནས་གཞན་ལ་ཅི་
བྱས་ནས་ཕེབས་མེད་དམ་སྙམ། གདོད་མའི་དུས་སུ་ཆོས་ཁང་ནང་ཆོས་གང་
སྤེལ་བ་རྣམས་ཁྱིམ་དུ་ཕ་མའི་ལག་བསྟར་བྱེད་ཀྱི་ཡོད། དེ་བརྒྱུད་ནས་བུ་
ཕྲུག་རྣམས་ལ་ཆོས་ཀྱི་སློབ་སྦྱོང་སྤྲོད་སྲོལ་ཡོད། ད་ལྟའི་ཕ་མ་རྣམས་ལ་ཆོས་
བྱ་རྒྱུའི་དུས་ཚོད་དེ་ཙམ་མེད་ལ། རྒན་རྒོན་རྣམས་ལ་དུས་ཚོད་ཡོད་པ་དེ་
ཡང་རྫོགས་ཚར་སྲིད། དྲིལ་བུ་བརྡུངས་ཚར་ན་ཡང་ད་དུང་ངས་གནས་ཚུལ་
འདིའི་ཐོག་བསམ་བློ་བཏང་ནས་ཉུལ། ཡི་ཐང་ཆད་པའི་སློབ་ཕྲུག་འགས་རྗེ་
བོ་ཁོང་ལ་དད་གུས་བྱས་ནས་ཕྱི་ལ་ཐོན།ཡུད་ཙམ་རིང་རྗེ་བོ་ང་གཉིས་འཛིན་
ཁང་ནང་གཅིག་པུར་ལུས། སྐབས་དེར་ངས་ཁོང་ལ། “རྗེ་བོ་ལགས། སྣེ་ལེན་
གང་ཞུས་པ་ལ་དང་ལེན་གནང་རོགས་” ཞེས་སྐྱབས་འཇུག་ཞུས་པ་ཡིན།
དགོང་མོའི་གསོལ་ཚིགས་སྐབས་སུ་ཆོས་ཀྱི་གནད་དོན་སྐོར་གྲོས་
བསྡུར་ཞུ་རྒྱུའི་གོ་སྐབས་བྱུང་།ཁོང་གིས་“དེང་དུས་ཆོས་ལུགས་ལ་དད་གུས་
བྱེད་དགོས་པར་ནན་ཏན་བྱེད་ཀྱི་མེད། དེའི་རྐྱེན་གྱིས་ལྟ་གྲུབ་ཀྱི་སློབ་སྦྱོང
དེ་སྔ་ས་ནས་འཆད་དགོས་པ་གལ་ཆེན་པོ་རེད་” ཅེས་གསུངས།ངས་ཁོང་ལ་
“བྱིས་པ་ཆུང་ཆུང་རྣམས་ཀྱིས་སེམས་ཁམས་རིག་པ་དང་རྣམ་ཤེས། ད་དུང་
དཀོན་མཆོག་གི་སྐོར་ཇི་ལྟར་མགོ་འཚོས་ཀྱི་རེད། ཁྱེད་ཀྱིས་གསུང་བཤད་
གནང་བའི་སྐབས་ཁོ་ཚོས་དོ་སྣང་དེ་ཙམ་བྱེད་ཀྱི་མེད་པ་ཁྱེད་ཀྱིས་གཟིགས
མ་བྱུང་ངམ། ཁོ་ཚོར་འདོད་པ་མེད་ཀྱང་ཨུ་ཚུགས་ངང་སྡོད་དགོས་འཁེལ་
སོང་” ཞུས་པ་ཡིན།རྗེ་བོ་ཁོང་གིས་“འདི་དངོས་གནས་བདེན་པ་རེད།བྱིས་

ལེའུ་གཉིས་པ།69
པ་རྣམས་རྩེད་མོ་རྩེ་རྒྱུ་དང་སྒྲུང་ཉན་རྒྱུར་དགའ་པོ་བྱས། འོན་ཀྱང་། ཁོང་
ཚོ་དགའ་ནའང་རེད། མི་དགའ་ནའང་རེད། གསུང་རབ་དེ་ངེས་པར་དུ་ཁོ་
ཚོ་ལ་སློབ་དགོས། ཁོ་ཚོའི་སེམས་ནས་སྦྱོང་དགོས་པ་བཟོ་དགོས་” ཞེས་
གསུངས། ངས་ཁོང་ལ། “རྗེ་བོ་ལགས། འོན་ཀྱང་ཆོས་ནི་ལྕེ་ཡི་རྩེ་ལ་དགོས་པ་
འདི་འདྲ་གང་ཡང་མ་རེད་ལ། ཆོས་ནི་མ་རིག་གཉིད་ལས་སློང་མཁན་དེ་རེད།
འདི་སེམས་ནས་ཡོང་དགོས་པ་ཞིག་ཡིན་པས། སྦྱོང་འདོད་ཡོད་ན་དུས་ཤིག་
ཤར་གྱི་རེད།དུས་ཚོད་དེ་ནི་ཁྱད་པར་ཅན་ཞིག་ལ་མ་གཏོགས་ཤར་གྱི་མ་རེད།
གནས་ཚུལ་འདིའི་ཐད་ཁྱེད་ལ་ལྟ་ཚུལ་ཅི་ཞིག་ཡོད། ” ཅེས་དྲིས་པ་ཡིན།
ཁོང་གིས་རྩོད་གཞི་འདིའི་ཐོག་བསམ་བློ་ཞིབ་ཚགས་ཤིག་བཏང་། ངས་
མུ་མཐུད་ནས། “ཆོས་ནི་བདེན་འཚོལ་ཞིག་དང་ཐར་པ་འཐོབ་ཆེད་ཀྱི་ལམ་
བུ་ཞིག་རེད།མཐའ་མཇུག་གི་དམིགས་ཡུལ་ནི་ཐར་པ་རེད།འོན་ཀྱང་གནས་
ཚུལ་འདི་ཚོ་ཁག་པོ་ཡོད་པ་མཁྱེན་གྱི་མི་འདུག་གམ། དེ་འཐོབ་པའི་ཆེད་དུ་
རང་ཉིད་ངོས་ནས་གྲ་སྒྲིག་གང་མང་བྱེད་དགོས་པ་ཚོར་གྱི་མི་འདུག་གམ་”
ཞེས་དྲིས་པ་ཡིན། ཁོང་གིས་“གནས་ཚུལ་འདི་ཚོ་བདེན་པ་རེད་” གསུངས།
ངས་མུ་མཐུད་ནས་“ཆོས་ནི་ཅ་དངོས་བཞིན་ཁྲོམ་ནང་ཉོ་རྒྱུ་དེ་འདྲ་མེད་ལ།
དཔེ་དེབ་ནང་གང་བཀོད་པ་རྣམས་ཆོས་མིན། ཆོས་ཀྱི་མཐུ་རྩལ་ནི་གསང་
བ་འཇོག་དགོས་པ་དང་དེ་འཐོབ་ཆེད་འབད་བརྩོན་བྱེད་དགོས་པ་ཁྱེད་ཀྱིས་
ཚོར་གྱི་མི་འདུག་གམ་” འདྲི་དུས། ཁོང་གིས་དེ་ལ་མོས་མཐུན་གྱིས་“འདི་
བདེན་པ་རེད།

70 ཉིན་མོའི་སྐར་མ།
སྔར་གྱི་མེས་པོ་རྣམས་ཀྱིས་གུ་རུའི་གནས་ལས་ཁང་དུ་ཆོས་ཀྱི་
གནས་ལུགས་རྟོགས་ཆེད་ཉིན་གྲངས་མང་པོ་དཀའ་སྡུག་མྱོང་གི་ཡོད”
གསུངས། ངས་ཁོང་ལ་འོན་ཀྱང་“དེང་དུས་ཆོས་རྣམས་འབངས་ལ་བགོ་
འགྲེམས་བྱས་པ་བཞིན། ཁ་ཤས་ཀྱིས་ཁྱིམ་ནང་ཆོས་སྤེལ་གྱི་འདུག་ལ། ཡང་
ལ་ལས་སློབ་གྲྭ་རུ་ཆོས་སྤེལ་གྱི་འདུག་” ཅེས་ཞུས་པས། ཁོང་གིས་“ད་ལྟ་
སྙིགས་མའི་དུས་འདིར། ཆོས་སྦྱོང་བའི་ཆེད་དུ་གུ་རུའི་གནས་ལས་ཁང་ལ་
འགྲོ་མཁན་སུ་ཡོད་དམ་” ཞེས་དྲིས། ངས་ཁོང་ལ་“བྱས་ན་འདི་མཚམས
འཇོག་གནང་རོགས། ཆོས་ནི་ཚོང་འགྲེམས་བྱས་ནས་སྤེལ་རྒྱུ་དེ་འདྲ་མེད་
ལ༑ མི་གཞན་ལ་ལེགས་སྐྱེས་ཀྱི་ཚུལ་དུ་འབུལ་རྒྱུ་ཡང་མེད་” ཅེས་ཞུས་
པས། ཁོང་གིས་“བྱས་ན་ཆོས་འདི་ཇི་ལྟར་སྤེལ་དགོས་རེད་དམ་” ཞེས་དྲིས་
བྱུང་། ངས་ཁོང་ལ། “བྱིས་པ་ཆུང་ངུ་རྣམས་ལ་ཆོས་ཀྱི་སྐོར་གསུང་བཤད་
མང་པོ་མ་གནང་ན་ཡག་པོ་ཡོད་པ་རེད། ད་ལྟ་ཁོང་ཚོ་གཟུགས་གཞི་བདེ་པོ་
དང་། སེམས་ཁམས་སྐྱིད་པོ། དབྱེ་འབྱེད་ཀྱི་ཀུན་སློང་མེད་པའི་ཐོག་ལས་ཀ་
བྱེད་ཐུབ་མཁན་གྱི་མི་ཞིག་ཆགས་ཐུབ་ན་དེ་རང་གིས་འགྲིག་གི་རེད། ཁོང་
ཚོ་མི་སྙིང་སྟོབས་ཅན་ཞིག་བཟོ་རྒྱུར་ཐབས་ཤེས་གཞན་པ་མང་པོ་ཡོད་” ཅེས་
ཞུས་པ་དང་།རྗེ་བོ་ཁོང་གིས་“འདི་བདེན་པ་རེད།གང་ཟག་སྙིང་སྟོབས་ཅན་
གྱིས་མ་གཏོགས་རྣམ་ཤེས་ཀྱི་ནང་དོན་རྟོགས་ཐུབ་ཀྱི་མ་རེད་” ཅེས་གསུངས།
ངས་ཁོང་ལ་“ལང་ཚོ་ནི་དུས་ཚོད་ལ་བཞད་ཀྱི་རེད། དེ་བཞིན་ཆོས་ཀྱི་
གནད་དོན་སྐོར་ལ་སྦྱོང་འདོད་ཀྱི་འདུན་པའང་དུས་ཚོད་ཅིག་ལ་ཏན་ཏན་
ཤར་གྱི་རེད། དུས་ཚོད་མ་སླེབས་གོང་དུ་ཆོས་ངོ་སྤྲོད་བྱས་པ་ཡིན་ན། དེ་ནི་

ལེའུ་གཉིས་པ།71
གཉེན་སྒྲིག་བྱ་རྒྱུའི་དུས་སུ་མ་སླེབས་ཀྱང་ཨུ་ཚུགས་མཐའ་སྐྱེལ་གྱིས་གཉེན་
སྒྲིག་བྱེད་བཅུག་པ་དང་གཅིག་མཚུངས་རེད། ཉིན་ལྟར་ཞལ་འདོན་ངག་
ནས་བཏོན་ན་ཡང་ཆོས་ཡིན་པའི་ངེས་པ་མེད་ཅིང་།གལ་སྲིད་གནང་སྟངས་
དེ་འདྲ་གནང་ན་ཁོ་ཚོའི་སྦྱོང་འདོད་ཀྱི་འདུན་པ་དེའང་མེད་པ་ཆགས་ཀྱི་
རེད། སྐྱེ་བོ་ཞིག་གིས་རྟག་ཏུ་དཀོན་མཆོག་ལ་མཆོད་པ་ཕུལ་བ་དང་། ངག་
ནས་ཁ་འདོན་བྱས་པ་ཡིན་ན་དེ་ཡང་ཆོས་པ་ཡང་དག་པ་ཞིག་ཡིན་པའི་
ངེས་པ་ནམ་ཡང་མེད་” ཅེས་ཞུས་པ་ཡིན། ཁོང་གིས་“དེ་ལ་མོས་མཐུན་
ཡོད” གསུངས། “འདས་པའི་ལོ་ཁ་ཤས་ཀྱི་མྱོང་བའི་ཐོག་ནས་ཞུས་ན་ཆོས་ཀྱི་
སློབ་སྦྱོང་འདིས་རང་རེ་སློབ་ཕྲུག་རྣམས་ཉོབ་སྣང་བཟོ་གི་འདུག
ཆོས་ཀྱི་གོ་རྟོགས་སྤེལ་རྒྱུའི་ཐད་ཐབས་ལམ་གཞན་མང་པོ་ཡོད་རྒྱུ་རེད་
སྙམ། རྗེ་བོ་ལགས། ངས་གང་ཞུ་འདོད་འདུག་ཟེར་ན་ང་ཚོ་ཆོས་དང་འབྲེལ་
བའི་མི་ཚེ་དོན་ལྡན་ཞིག་སྐྱེལ་དགོས་ཤིང་། དེའི་ཐད་ཕ་མ་དང་དགེ་རྒན་
གཉིས་ཀྱིས་ཀྱང་འབད་བརྩོན་ཧུར་ཐག་བྱེད་དགོས། སློབ་དེབ་ནང་པུ་རཱ་
ནཱས་(Puranas)དང་ཨུཔཱ་ནི་ཤཱད་(Upanishads) དང་འབྲེལ་བའི་སྐོར་ཡོད་
ན་སློབ་ཕྲུག་རྣམས་ལ་དེའི་ལྷ་སྒྲུང་རྣམས་བཤད་ན་འགྲིག །དེ་བཞིན་ང་ཚོས་
སློབ་ཕྲུག་རྣམས་ལ་རྒྱལ་རབས་ནང་གི་མི་སྣ་གྲགས་ཅན་རྣམས་ཀྱི་ལོ་རྒྱུས་
ཤོད་ཀྱི་ཡོད་པ་བཞིན་རྗེ་བོ་རྣམས་ཀྱི་སྒྲུང་དེ་ཚོའང་བཤད་ཆོག་གི་རེད། ཁོང་
ཚོ་མཐོང་རྒྱ་ཐོས་རྒྱ་ཡང་ཆེན་པོ་ཆགས་ཀྱི་རེད་ལ། ཕན་ཐོགས་ཀྱང་ཆེན་པོ་
ཡོད་པ་ཚོར། གྲ་སྒྲིག་དེ་ཙམ་བྱས་ན་འགྲིག་གི་རེད་སྙམ། གང་ལྟར་ཡང་ཆོ་ག་
ཕྱག་ལེན་སློབ་རྒྱུ་དེ་མཚམས་འཇོག་བྱས་ན་ཡག །དཔེ་ཆ་བློ་འཛིན་དང་གྱེར་

72 ཉིན་མོའི་སྐར་མ།
འདོན་བྱེད་འཇུག་རྒྱུ་གཉིས་མཚམས་འཇོག་བྱེད་དགོས་ཀྱི་འདུག ལྟ་གྲུབ་
དང་ཚུལ་མཐུན་གྱི་སྐོར་ལ་གླེང་མོལ་མ་བྱས་ན་ལེགས་” ཞེས་ཞུས།
ཁོང་གིས་“བྱས་ན་ངས་གང་བྱེད་དགོས་རེད་དམ་” ཞེས་དྲིས་
པར། ལན་དུ་“ངས་ཇི་ལྟར་བསླབ་པ་བཞིན་ཁྱེད་ཀྱིས་ཀྱང་དེ་མཚུངས་སློབ
དགོས་” ཞེས་ཞུས་པས། ཁོང་གིས་ང་ལ་“རྗེ་བོ་ང་ཚོ་དགེ་རྒན་གྱི་བྱ་གཞག་
འདི་དག་ཇི་ལྟར་བྱེད་ཐུབ་བམ་”ཞེས་དྲིས་པ་ན།ངས་ཁོང་ལ་“ཁྱེད་ཀྱི་ལས་
འགན་དེ་མང་ཚོགས་ལ་ཡོན་ཏན་སྤེལ་རྒྱུ་དེ་རེད། གལ་ཏེ་ཁྱེད་རང་གིས་
སློབ་ཁྲིད་གནང་བ་ཡིན་ན་ད་ལྟ་དགེ་རྒན་ཡག་པོ་ཉུང་དྲགས་པའི་དཀའ་
ངལ་འདི་ག་ལེར་སེལ་ཐུབ་” ཅེས་ཞུས་པར། ཁོང་འཛུམ་མདངས་ཤིག་བསྟན་
ནས་ཕྱག་བཀྲུ་རུ་ཕེབས།དེ་ནས་བཟུང་ང་གཉིས་བར་གྱི་འབྲེལ་བ་དེ་ཧ་ཅང་
བཟང་པོ་ཞིག་ཏུ་གྱུར། ཁོང་གིས་ཤེས་ཡོན་ཐོག་འཆར་སྒོ་གསར་པ་མང་པོ་
སྦྱངས་པ་དང་། ངས་ཁོང་གི་དྲུང་ནས་དཔེ་ཆ་ལྟ་ཀློག་བྱེད་རྒྱུ་སྦྱངས་པ་ཡིན།
༧
༈ དུས་ཚོད་ནི་འབབ་ཆུ་རྒྱུག་པ་བཞིན་ཡུད་ཙམ་ལ་འདས། བསླབ་གཞི་
རྩ་འཛིན་རྣམས་དུས་ཐོག་ལ་བསླབས་ཚར་དགོས་པ་དང་། ང་རང་གི་སློབ་
ཁྲིད་ཐབས་ལམ་དེ་ཡང་ཡར་རྒྱས་གཏོང་དགོས་འདུག་སྙམ། གལ་ཏེ་ཚོད་ལྟ་
འདི་ཡིས་ནུས་པ་ཞིག་ཐོན་གྱི་འདུག་ན་ང་རང་ཡང་ངེས་པར་དུ་ཡར་རྒྱས་
གཏོང་དགོས་ཀྱི་འདུག་དྲན།ངས་རྒྱལ་རབས་སློབ་ཚན་འཁྲིད་རྒྱུར་བསམ་བློ་
བཏང་ནས་རྒྱལ་རབས་སློབ་དེབ་དེ་ཆ་ཚང་བཀླགས་ཀྱང་། འདོད་བློ་ཁེངས་

ལེའུ་གཉིས་པ།73
མ་བྱུང་། སློབ་དེབ་དང་པོའི་ནང་དངོས་འབྲེལ་གྱི་ནོར་འཁྲུལ་མང་པོ་འདུག་
ལ༑ སློབ་དེབ་གཉིས་པའི་བཟོ་དབྱིབས་དེ་ནི་དཔེ་དེབ་རྙིང་པ་ལྟ་བུ་ཞིག་
དང་།སློབ་དེབ་གསུམ་པ་དེ་ཚོང་ལས་པ་རྣམས་ཀྱིས་དངུལ་གསོག་རྒྱུའི་དོན་
དུ་བཟོས་པ་དང་གཅིག་མཚུངས་རེད་འདུག སློབ་དེབ་བཞི་པའི་ནང་སྐད་
ཡིག་སྤྱོད་ཚུལ་ལ་ཞན་ཆ་མང་ཙམ་གསལ། སློབ་དེབ་ཡག་པ་དེ་གཞོན་སྐྱེས་
རྣམས་ལ་འཚམ་པོ་ཡོད་ཀྱང་། སློབ་ཕྲུག་ཆུང་བ་རྣམས་ལ་ཏོག་ཙམ་དཀའ་
ལས་ཁག་པོ་འདུག །སློབ་དེབ་དེ་ཚོ་ནས་ནུས་པ་དེ་ཙམ་འཐོན་མི་ཐུབ་པ་
ཚོར་བས། ངས་ཅི་ཞིག་བྱེད་དགོས་འདུག་སྙམ། ངའི་བསམ་པར་རྒྱལ་རབས་
སློབ་ཚན་འདི་སྒྲུང་བརྒྱུད་ནས་སློབ་ཁྲིད་བྱས་ན་བསམ། གང་ཡིན་ཟེར་ན་
སློབ་ཕྲུག་ཚང་མས་སྒྲུང་ལ་དགའ་པོ་བྱེད་ཀྱི་འདུག །ད་ལྟ་བར་དུ་ངས་ཁོ་
ཚོར་བརྩམས་སྒྲུང་དང་རྟོག་སྒྲུང་སོགས་སྒྲུང་རིགས་མི་འདྲ་བ་མང་ཆེ་བ་
བཤད་ཟིན། འོན་ཀྱང་རྒྱལ་རབས་ནང་ཡོད་པའི་སྒྲུང་རྣམས་དེ་དག་ནང་
བཞིན་ག་ལ་ཡོད།
ངས་རྒྱལ་རབས་ཀྱི་དངོས་འབྲེལ་གནས་ཚུལ་ཁག་སྒྲུང་བརྒྱུད་ནས་ཤོད་
རྒྱུའི་ཐབས་ཤེས་བྱས་ཀྱང་། སློབ་ཕྲུག་རྣམས་ཉོབ་སྣང་གིས་ངལ་བ་འབྲས་
མེད་དུ་གྱུར། ཁོ་ཚོས་“རྒན་ལགས། འདི་སྒྲུང་རེད་མི་འདུག་” ཟེར་ནས་
སྐྱོན་བརྗོད་བྱེད་རྒྱུའི་འགོ་བཙུགས། “རྒན་ལགས། ང་ཚོ་ལ་སྒྲུང་འདི་འདྲ་མི་
དགོས།” “རྒན་ལགས། ཐུགས་རྗེས་གཟིགས། ཁ་སང་ཁྱེད་ཀྱིས་སྒྲུང་བཤད་
པ་དེ་གསུང་རོགས།” “རྒན་ལགས། ང་ཚོ་རྩེད་མོ་རྩེ་བར་འགྲོ། དེ་མིན་ན་ང་
ཚོས་གླུ་ལེན་དགོས་" ཟེར་བ་སོགས་སློབ་ཕྲུག་ཚོས་བསམ་ཚུལ་འདྲ་མིན་

74 ཉིན་མོའི་སྐར་མ།
སྣ་ཚོགས་བཏོན། ངའི་ཚོད་ལྟ་འདི་ལམ་ལྷོང་བྱུང་མ་སོང་སྙམ། སྐབས་དེར་
སློབ་ཕྲུག་ཚང་མ་ངའི་མདུན་དུ་ཡོང་ནས་ལག་པར་འཇུས་ཏེ་ང་ཐང་སྟེང་དུ་
འཁྲིད་རྒྱུའི་འབད་བརྩོན་བྱས། མཚན་མོ་དེར་བྱ་འགུལ་དེའི་ཐོག་ངས་བསམ་
བློ་ཞིབ་ཅིང་ཕྲ་བ་ཞིག་བཏང་རྗེས་དངོས་ཡོད་ཀྱི་རྒྱལ་རབས་གང་ཡིན་མིན་
སྦྱོང་རྒྱུའི་འབད་བརྩོན་བྱས་ཡིན། ལོ་རྒྱུས་ཆ་ཚང་བདེན་པ་ཡིན་མིན་སུ་ལ་
དཔང་པོ་ཡོད། གཅིག་བྱས་ན་རྒྱལ་རབས་སློབ་ཚན་དེ་སྒྲུང་བརྒྱུད་ནས་ཁྲིད་
ན་སྤྲོ་སྣང་ཆེ་བ་ཡོད་སྲིད་ཀྱི་རེད་སྙམ། གང་ལྟར་འཆར་སྣང་ལྡན་པའི་རྒྱལ་
རབས་སློབ་ཚན་དེ་སྒྲུང་བརྒྱུད་ནས་བཤད་ན་ལེགས་དྲན་བྱུང་། སང་ཉིན་
དེར་ངས་སྒྲུང་ཤོད་རྒྱུའི་འགོ་བཙུགས་པ་ཡིན། “ནགས་ཚལ་སྟུག་པོ་ཞིག་
ཡོད་ཅིང་དེར་མི་ཆེན་གྱི་ཁང་པ་ཡོད། མི་ཆེན་རྣམས་སྟོབས་ཤུགས་ཆེན་པོ་
དང་ཕུལ་བྱུང་གི་མདའ་རྩལ་མཁས་པ་ཤ་སྟག་རེད།
ཁོང་ཚོས་གནམ་ལ་འཕུར་བཞིན་པའི་བྱེའུར་མདའ་འཕངས་ནས་
གསོད་ཀྱི་ཡོད། ནགས་ཚལ་དེའི་ནང་ཁང་པ་ཆུང་ཆུང་ཞིག་ཡོད་” ཅེས་
བཤད་པ་དང་། སློབ་ཕྲུག་ཚང་མས་དོ་སྣང་ཆེན་པོའི་ངང་ནས་ཉན་བྱུང་།
ཁོང་རྣམས་ལ་ཝ་ན་རཱཇ་(Vanaraj)ཡི་ལོ་རྒྱུས་སྒྲུང་གི་རྣམ་པར་བཅོས་ནས་
བཤད་པ་ཡིན། ཁོང་ནི་དུས་རབས་བར་མའི་གུ་ཇུ་རཏ་ཡི་རྒྱལ་པོ་རེད། དེ་
ཉིན་སྒྲུང་དེ་ཆ་ཚང་ཤོད་ཐུབ་མ་སོང་། ཉིན་རྗེས་མར་ཁོ་ཚོས་ང་ལ་ལས་ཀ་
གཞན་བྱེད་དུ་མ་བཅུག་པར། “ང་ཚོ་ལ་ལྦ་ན་རཇ་ཡི་སྒྲུང་གསུང་རོགས་"
ཞེས་རེ་སྐུལ་ཞུས་པ་ལྟར། ཁོ་ཚོར་སྒྲུང་ཆ་ཚང་བཤད་ཚར་རྗེས་ངས་ཐེ་ཚོམ་
ངང་“ཁྱོད་ཚོའི་ཁྲོད་ནས་སྒྲུང་འདི་བསྐྱར་དུ་ཉན་འདོད་ཡོད་ན་ཡར་ལང་

ལེའུ་གཉིས་པ།75
དགོས་” ཞེས་སྐད་ཆ་དྲིས་པས། འཛིན་གྲྭའི་སློབ་ཕྲུག་ཚང་མ་ཡར་ལངས་
སོང་བས། ཉིན་རྗེས་མ་དེར་ཡང་སྒྲུང་དེ་བསྐྱར་དུ་བཤད་ཅིང་། དེ་ལྟར་ཉིན་
རེ་བཞིན་རྒྱལ་རབས་སློབ་ཚན་རྣམས་སྒྲུང་གི་ལམ་ནས་བཤད་པ་ཡིན། སློབ་
ཕྲུག་སུ་གང་གིས་ཀྱང་རྩེད་མོ་རྩེ་འདོད་བྱེད་ཀྱི་མི་འདུག་ལ། གཞས་ཀྱང་
གཏོང་འདོད་མི་འདུག ངས་ཁོ་ཚོས་དུས་ཚོད་ཇི་ཙམ་རིང་སྒྲུང་ལ་དོ་སྣང་
སྤྲོད་ཐུབ་ཀྱི་ཡོད་མེད་བསམ་བློ་བཏང་བ་ཡིན།
དགེ་རྒན་ཞིག་གིས་ཤེས་ཡོན་འགན་འཛིན་གྱི་དྲུང་དུ་བཅར་ནས་ང་ལ་
སྐྱོན་བརྗོད་བྱས་འདུག །དགེ་རྒན་དེ་ཡིས་ཤེས་ཡོན་འགན་འཛིན་ལ་འདི་
ལྟར་བརྗོད་འདུག །“རྒན་ལའི་རཱམ་གྱི་ཚོད་ལྟ་དེ་ལམ་ལྷོང་བྱུང་དང་མ་བྱུང་
འདི་དུས་ཚོད་ཀྱིས་ལབ་ཀྱི་རེད། གལ་ཏེ་ཁོང་གི་ཚོད་ལྟ་དེ་ལམ་ལྷོང་མ་བྱུང་
ན་དགེ་རྒན་ཚང་མས་ཁོང་ལ་འཕྱ་སྨོད་བྱེད་རྒྱུ་རེད། འོན་ཀྱང་ལོ་གཅིག་གི་
རིང་སློབ་ཕྲུག་རྣམས་ལ་གྱོང་གུན་ཕོག་པ་དེ་གང་བྱེད་དགོས་སམ་” ཞེས་
བཤད་འདུག དགེ་རྒན་སུ་ཞིག་གིས་ཀྱང་ཤེས་ཡོན་འགན་འཛིན་དྲུང་དུ་
བཅར་ནས་ང་ལ་སྐྱོན་བརྗོད་བྱས་ཡོད་ན་དེ་ལ་ང་ཧང་སང་གི་མི་འདུག །
རྒྱུ་མཚན་ནི་ངའི་སློབ་ཕྲུག་རྣམས་ཉིན་རེ་ནས་ཉིན་རེར་ཡར་རྒྱས་འགྲོ་གི་
འདུག་ལ། ཁོ་ཚོ་སྐྱིད་པོ་དང་དགའ་པོ་ཡང་བྱེད་ཀྱི་འདུག
འོན་ཀྱང་འཛིན་གྲྭ་གཞན་གྱི་སློབ་ཕྲུག་རྣམས་འདོད་བློ་ཁེངས་པ་མི་
འདུག་ལ་སློབ་སྦྱོང་ལ་དོ་སྣང་ཡང་དེ་ཙམ་བྱེད་ཀྱི་མེད་ཁར། སུན་སྣང་
བྱེད་ཀྱི་འདུག ཁོ་ཚོར་ཡང་དགེ་རྒན་གྱི་དྲུང་ནས་སྒྲུང་ཉན་འདོད་འདུག་
སྟེ༑ དགེ་རྒན་རང་ཉིད་སྒྲུང་མ་ཤེས་པའི་རྐྱེན་གྱིས་ཁོང་ཁྲོ་ལངས་ནས་བསྡད་

76 ཉིན་མོའི་སྐར་མ།
འདུག །ངས་ལས་རོགས་རྣམས་ལ་“སྙིང་ཉེ་པོ་གྲོགས་པོ་ཚོ།ཁྱེད་ཚོ་རང་ཉིད་
ཀྱི་ལམ་བུ་ལ་སྐྱོད་རོགས། ང་ལ་ཡང་རང་ཉིད་ཀྱི་ལམ་བུར་བསྐྱོད་དུ་འཇུག་
རོགས། ངའི་ལམ་ཕྱོགས་འདི་ཚོད་ལྟ་ཡིན། འོན་ཀྱང་ང་ལ་གདེང་ཚོད་དང་
སྤོབས་པ་ཡོད། ཁོ་ཚོར་སློབ་སྦྱོང་གི་གྱོང་གུན་ཕོག་ཡོང་བསམ་པའི་སེམས་
ཁྲལ་དངོས་གནས་དེ་ང་ལ་ཡོད། དེར་བརྟེན་ང་རང་ངོས་ནས་འབད་བརྩོན་
གང་ཐུབ་ཅི་ཐུབ་བྱེད་ཀྱི་ཡོད། ང་ལ་ཐབས་ཇུས་དང་ལམ་ཕྱོགས་ཁག་ཁག་
ཡོད། ཁྱེད་རྣམས་ལའང་ཐབས་ཇུས་དང་ལམ་ཕྱོགས་ཁག་ཁག་ཡོད་ངེས་
རེད། ཁྱེད་ཚོ་འདོད་པ་ཡོད་ན་ངས་ང་རང་གི་འཛིན་གྲྭ་དེ་ས་ཆ་གཞན་
ཞིག་ཏུ་སྤོས་ནས་སློབ་ཁྲིད་བྱས་ཆོག་” ཅེས་ལབ་པ་ཡིན། ཉིན་ཞིག་ཤེས་
ཡོན་འགན་འཛིན་མཆོག་ངའི་འཛིན་གྲྭའི་ནང་རྟོག་ཞིབ་གནང་བར་ཕེབས།
ཁོང་ནི་མི་བཟང་པོ་ཞིག་ཡིན་པ་བརྗོད་མི་དགོས་པས་དེ་ལ་དོགས་པ་མེད་
མོད། འོན་ཀྱང་ངས་དུས་ཚོད་མང་པོ་ཞིག་སྒྲུང་ལ་གཏོང་གི་ཡོད་པའི་རྐྱེན་
གྱིས་ཁོང་དེ་ལ་ཏོག་ཙམ་ཐུགས་འདོད་ཁེངས་མི་འདུག
ཁོང་གིས་“རྒན་ལགྣི་རཱམ། ཁོ་ཚོས་རྒྱལ་རབས་སློབ་ཚན་དེ་འདི་འདྲ་
བྱས་ནས་སྦྱོང་ཐུབ་ཀྱི་མ་རེད། ཁོ་ཚོས་དེ་སྒྲུང་ཡིན་བསམས་ནས་སྐྱིད་སྣང་
གིས་སྦྱོང་གི་རེད་མ་གཏོགས། སློབ་ཚན་གང་ཡང་ཤེས་ཀྱི་མ་རེད། ཁྱེད་རང་
དགེ་རྒན་ཡིན་པ་དང་ཁོ་ཚོ་སློབ་ཕྲུག་ཡིན་པའི་འབྲས་བུ་ག་དུས་སྨིན་གྱི་
རེད་དམ།” ཞེས་གསུངས་བྱུང་། གཅིག་བྱས་ན་ཁོང་གིས་གང་གསུངས་པ་
དེ་བདེན་པ་རེད། རྒྱུ་མཚན་ནི་མཐའ་མར་ཁོ་ཚོས་རྒྱལ་རབས་སློབ་ཚན་གྱི་
གནད་དོན་གལ་ཆེན་ཁག་བློ་འཛིན་ཡག་པོ་བྱེད་དགོས། དེ་མིན་རྒྱལ་རབས་

ལེའུ་གཉིས་པ།77
སློབ་ཚན་ལ་ཡིག་རྒྱུགས་འཕྲོད་ངེས་མེད་སྟབས། ཡིག་རྒྱུགས་ཀྱིས་ང་ལ་
བཙན་སྐུལ་བྱེད་ཀྱི་ཡོད་པ་ཚོར།
ངས་ཚོད་ལྟ་ཞིག་བྱས་པ་ཡིན། ཝ་ན་རཇ་ཡི་སྒྲུང་ཚར་གསུམ་པ་དེ་
ཤོད་སྐབས། ཞོར་ལ་ཞིབ་ཕྲའི་གནས་ཚུལ་ཐད་ཏོག་ཙམ་འགྱུར་བ་བཏང་
ནས་བཤད་པས། ཁོ་ཚོས་དོ་སྣང་བྱེད་ཀྱི་ཡོད་པ་ཚོར། སློབ་ཕྲུག་གཅིག་
གིས་“རྒན་ལགས། སྒྲུང་འདི་འདྲ་མ་རེད། དེ་སྔ་རྒན་ཁྱེད་ཀྱིས་རྟ་ཆིག་
སྟོང་ཡོད་གསུངས། ད་ལྟ་ཡང་ཁྱེད་ཀྱིས་རྟ་ལྔ་བཅུ་འདུག་གསུང་གི་འདི་ཇི་
ལྟར་ཆགས་པ་རེད་དམ། དེ་སྔོན་ཁང་ཆུང་དེ་གཙང་པོའི་འགྲམ་དུ་འདུག་
གསུངས། ད་ལྟ་ཡང་ཁྱེད་ཀྱིས་མི་འདྲ་བ་གསུངས་སོང་” ཞེས་ལབ་པ་
དང་། ང་ཧོན་ཐོར་སོང་། ཁོ་ཚོས་ཞིབ་ཕྲའི་གནས་ཚུལ་མང་པོ་ཞིག་དྲན་ཡུལ་
དུ་ཉར་ནས་བརྗེད་མི་འདུག
ལྟ་སྣང་ལ་སྒྲུང་ཤེས་པ་དེས་ཡིག་རྒྱུགས་ལ་དོན་དངོས་ཕན་ཐོགས་ཀྱི་
མེད། སྒྲུང་རྣམས་ཡིག་རྒྱུགས་ལེན་མཁན་གྱི་མིག་མདུན་དུ་འཇོག་ཐུབ་ན་
བསམ་ནས་ངས་སྒྲུང་གཅིག་བྲིས་ཏེ། ཁོ་ཚོར་སྒྲུང་འདི་ངེས་པར་དུ་ཀློག་
དགོས་ལབ་པ་ཡིན། སྒྲུང་དེ་ཡང་ངས་ལོ་རྒྱུས་ལ་གཞིགས་ནས་ཚེས་གྲངས་
དང་ས་གནས་མདོར་བསྡུས་ཤིག་བྲིས་པ་དང་། སྒྲུང་འབྲི་སྟངས་དང་སྒྲུང་
ཤོད་སྟངས་ལ་ཁྱད་པར་ཕྲན་བུ་ཡོད་པས་དེའི་དགེ་མཚན་རྣམས་བླངས་
ནས་བྲིས། ཁོང་ཚོ་སྒྲུང་ཀློག་རྒྱུར་དགའ་པོ་བྱེད་ན་ཡང་། དྲི་བ་ལ་ལན་
འདེབས་གསལ་པོ་གནང་ཐུབ་ཀྱི་ཡོད་མེད་མི་ཤེས། སྒྲུང་གི་གནད་དོན་
ཁག་ཟུར་དུ་བཏོན་ནས་ཚིག་སྒྲུབ་གཅིག་གི་ནང་དུ་ནང་དོན་ཆ་ཚང་བྲིས་

78 ཉིན་མོའི་སྐར་མ།
ཤིང་། སྒྲུང་གི་རོབ་བསྡུས་གཅིག་པོ་བྲིས་ཏེ་ཀློག་རྒྱུའི་ཆེད་དུ་ཕུལ་བ་དང་།
ཁོང་ཚོས་འཕྲལ་དུ་བཀླགས་སོང་། ཁོང་ཚོས་གལ་ཏེ་སྒྲུང་གི་རོབ་བསྡུས་འདི་
དག་ཆ་ཚང་བཀླགས་ན་སྒྲུང་གི་ནང་དོན་ཆ་ཚང་ཕྱིར་དྲན་བྱེད་ཐུབ་ཀྱི་རེད་
བསམས་འདུག
ཉིན་གཅིག་ངས་སྣང་མེད་ངང་སྒྲུང་དང་འབྲེལ་བ་ཡོད་པའི་དྲི་བ་ཁ་
ཤས་དྲིས་པ་ཡིན། ཡ་མཚན་པ་ཞིག་ལ་ཁོང་ཚོས་དྲི་བའི་ལན་རྣམས་མྱུར་
མོས་འགྲིག་པ་ཞིག་བཏབ་སོང་། ངས་གདེང་ཚོད་ཆེན་པོའི་ངང་ནས་གང་
ཞུ་ཐུབ་ཀྱི་འདུག་ཟེར་ན། ཁོ་ཚོས་ཡིག་རྒྱུགས་འདི་ལས་སླ་པོའི་ངང་ནས་
སྤྲོད་ཐུབ་ཀྱི་རེད། ཁོ་ཚོས་དེ་སྔ་གང་སྦྱངས་པ་རྣམས་ལས་སླ་པོར་མི་བརྗེད།
ངས་ཤེས་ཡོན་འགན་འཛིན་མཆོག་འཛིན་ཁང་ནང་དུ་གདན་འདྲེན་ཞུས་
ནས། “ཁོ་ཚོས་རྒྱལ་རབས་སློབ་ཚན་དེ་ཇི་ཙམ་ཤེས་ཡོད་མེད་ཚོད་ལྟ་གནང་
རོགས་” ཞུས་པ་ཡིན། ཚོད་ལྟ་གྲུབ་རྗེས་ཁོང་གིས། “ཁྱེད་ཀྱི་སློབ་ཁྲིད་ཐབས་
ལམ་འདི་ཡག་པོ་འདུག །འཛིན་གྲྭ་གཞན་པའི་ནང་དུའང་ཁྱེད་ཀྱིས་རྒྱལ་
རབས་སློབ་ཚན་དེ་ཇི་ལྟར་ཁྲིད་པ་བཞིན་ལག་བསྟར་བྱེད་དགོས་ཀྱི་འདུག"
གསུངས། ཟླ་བ་བཞི་ཕྱིན་ཚར་འདུག །ད་བར་གྲུབ་འབྲས་གང་སོན་ཐུབ་པ་
འདིས་ངའི་སྙིང་སྟོབས་དེ་སྔར་ལས་ལྷག་པ་རྒྱས་སོང་། ཡིན་ན་ཡང་། ང་ལ་
ད་དུང་འདི་ལས་ལྷག་པའི་བྱ་རྒྱུ་མང་པོ་ལྷག་ཡོད་སྙམ།།

ལེའུ་གསུམ་པ།
ཟླ་བ་དྲུག་གི་མཇུག་ཏུ།
༡
༄། །རྒྱུན་གཏན་བཞིན་ལོ་རེའི་སློབ་གྲྭའི་ལོ་འཁོར་ཉིན་མོའི་ཆེད་དུ་སློབ་
གྲྭའི་ངོས་ནས་གྲ་སྒྲིག་བྱ་རྒྱུ་འགོ་བཙུགས། སྤྱི་ཁྱབ་འགན་འཛིན་སློབ་གྲྭའི་
ནང་འཚམས་གཟིགས་སུ་ཕེབས་རྒྱུ་རེད་འདུག་པས། ནམ་རྒྱུན་གྱི་འགྲོ་
སྟངས་བཞིན་སློབ་གྲྭའི་ངོས་ནས་མཛད་རིམ་སྟབས་བདེ་ཞིག་གོ་སྒྲིག་
བྱས། སྐབས་དེར་ཟུར་ཟའི་འཁྲབ་སྟོན་དང་སྙན་ཚིག་གྱེར་འདོན་བྱ་རྒྱུ། ད་
དུང་རུ་བསྒྲིགས་ནས་ལུས་རྩལ་འཁྲབ་སྟོན་བྱ་རྒྱུ་སོགས་གྲ་སྒྲིག་མང་པོ་བྱེད་
དགོས། དེའི་རྗེས་སྤྱི་ཁྱབ་འགན་འཛིན་གྱིས་གཟེངས་རྟགས་འབུལ་རྒྱུ་དང་
སློབ་ཕྲུག་ཡོངས་ལ་ཤོག་འཐུམ་མངར་ཟས་འབུལ་རྒྱུ་བཅས་རེད།
དགེ་ཆེས་སློབ་ཕྲུག་མང་པོ་ཞིག་སྐད་བཏང་ནས་དྲག་པ་ཁ་ཤས་བདམས་
འདུག་ཅིང་། དེའི་ནང་ནས་གཞས་སྙན་པོ་གཏོང་ཐུབ་མཁན་དང་། གཏམ་
བཤད་ཡག་པོ་ཤོད་ཐུབ་མཁན་འགའ་བདམས་འདུག །ང་ལའང་ལན་དེ་
འབྱོར་བྱུང་། འོན་ཀྱང་ངའི་སློབ་ཕྲུག་རྣམས་འདེམས་སྒྲུག་ནང་ཆ་ཤས་བླངས་
མེད་པས། དགེ་ཆེས་ང་གནས་ཚུལ་འདིའི་ཐོག་གསལ་བཤད་བྱེད་པར་སྐད་
བཏང་། ངས་ཁོང་ལ་“ངའི་སློབ་ཕྲུག་རྣམས་སློབ་གྲྭའི་མཛད་རིམ་ནང་མཉམ་
ཞུགས་བྱེད་ཐུབ་ཀྱི་མ་རེད་” ཅེས་ཞུས་པ་ཡིན། ཁོང་གིས་“ག་རེ་བྱས་ནས་
བྱེད་ཐུབ་ཀྱི་མ་རེད་དམ་” ཞེས་དྲིས་པར། ངས་“མཛད་རིམ་འདི་སྤྱི་ཁྱབ་

80 ཉིན་མོའི་སྐར་མ།
འགན་འཛིན་སེམས་པ་དགའ་ཆེད་དུ་གོ་སྒྲིག་བྱེད་ཀྱི་འདུག” ཅེས་ཁ་གསང་
པོའི་ངང་ནས་ལན་འདེབས་བྱས་པ་ཡིན། སློབ་གྲྭའི་དགེ་ཆེས་ང་ལ་གད་མོ་
བགད་ནས་“འདི་རྒྱུན་གཏན་ནས་ལག་བསྟར་བྱེད་སྲོལ་ཡོད་རེད། ཤེས་ཡོན་
འགན་འཛིན་གྱིས་ཀྱང་སློབ་ཕྲུག་ཁོ་ཚོ་མཛད་རིམ་ནང་བླུག་འདོད་བྱེད་ཀྱི
འདུག” ཅེས་གསུངས་བྱུང་། ངས་"“དེ་ཡིན་སྲིད་ཀྱི་རེད། འོན་ཀྱང་ང་མཛད་
རིམ་འདིའི་ནང་མཉམ་ཞུགས་བྱེད་ཀྱི་མིན་ལ། ངའི་སློབ་ཕྲུག་གིས་དེ་བས་
ཀྱང་མཉམ་ཞུགས་བྱེད་ཀྱི་མ་རེད་” ཅེས་ཞུས་པས། ཁོང་གིས་“བྱས་ན་ང་
ད་ལྟ་རང་ཤེས་ཡོན་འགན་འཛིན་དྲུང་དུ་བཅར་ནས་ཁྱེད་ཀྱིས་མཉམ་ཞུགས་
མ་གནང་བར་དཀའ་རྙོག་བཟོ་གི་འདུག་ཅེས་ཞུ་བར་འགྲོ་གི་ཡིན་” གསུངས་
བྱུང་།ངས་ཁོང་ལ་“ཁྱེད་ཀྱིས་གང་གསུང་འདོད་ཡོད་ན་གསུང་རོགས་གནང་།
ཁོང་ལ་ངས་འོས་ཤིང་འཚམ་པའི་ལན་ཞིག་འབུལ་གྱི་ཡིན་" ཞེས་ཞུས། སྐབས་
དེ་དུས་དགེ་ཆེ་ཁོང་ཁྲོ་མེ་ལྟར་འབར་ནས་ལམ་སེང་སྙན་ཞུ་བྲིས་སོང་།
དེ་དུས་འཕྲལ་སེལ་རིང་སློབ་གྲྭའི་མཛད་སྒོའི་ཆེད་དུ་སློབ་ཕྲུག་ཁ་ཤས་
བདམས་འདུག །ཐུ༷མ་ཇི་དང་བྷིམ་ཇི་གཉིས་སཾསྐྲྀཏ་ཚིགས་བཅད་སྐྱོར་རྒྱུ
དང་། དེབཱ་ཇི་དང་ཁིམ་ཇི་གཉིས་སྙན་ཚིག་གྱེར་འདོན། རམཎཱིཀ་ནེམཱིཅནྡ་
(RammeekNemchand) དང་། མཱ་གན་ལལ་(MaganLal) གཉིས་གཏམ་
བརྗོད་འཁྲབ་སྟོན་ཆེད་དུ་བདམས་འདུག་ལ། ཁ་སྒོ་སྐྱེ་འབྲས་ལེགས་ཤིང་
བདེ་ཅག་འཁྱུག་པའི་སློབ་ཕྲུག་རྣམས་ལུས་རྩལ་འཁྲབ་སྟོན་ཆེད་དུ་བདམས་
འདུག །དགེ་ཆེ་ལྷན་དུ་ཁ་འཛིང་ཤོར་བའི་རྐྱེན་གྱིས་ང་ཡང་ཏོག་ཙམ་རླུང་
ལངས་བྱུང་། སྐབས་དེ་དུས་དགེ་ཆེ་ཁོང་ཁྲོ་ལང་དུས་མི་གོ་མ་ཆོད་པ་ཞིག

ལེའུ་གསུམ་པ།81
ཡིན་པ་ཚོར། ངས་སློབ་གྲྭའི་སྒྲ་སྐུལ་ལེ་ཚན་དང་ད་ལྟ་ལག་བསྟར་བྱེད་
བཞིན་པའི་ཤེས་ཡོན་ལམ་ལུགས་ལ་ཐུགས་རྗེ་ཆེ་ལབ་པ་ཡིན། རྒྱུ་མཚན་ནི་
སློབ་ཕྲུག་ཚོ་སློབ་ཚན་དང་འབྲེལ་བ་མེད་པའི་ལེ་ཚན་ནང་མཉམ་ཞུགས་
བྱེད་འཇུག་གི་འདུག །ལྕུམ་ཇི་དང་བྷིམ་ཇི་གཉིས་སྐད་སྙན་པོ་ཡོད། དེ་
བདེན་པ་རེད། ཁོང་གཉིས་བྲམ་ཟེའི་རིགས་ཡིན་དུས་ཁྱིམ་ནང་ལེགས་སྦྱར་
གྱི་ཚིགས་བཅད་ཁག་ཕྲན་བུ་ཐོས་མྱོང་ཡོད། དེ་ལ་བརྟེན་ནས་ཁོང་གཉིས་
བདམས་པ་རེད། འོན་ཀྱང་སློབ་ཕྲུག་གཞན་རྣམས་དྲན་པ་སྐྱོ་པོ་ཡོད། ཁོ་
ཚོས་རང་ཉིད་ཀྱི་ངོས་ནས་ལེགས་སྦྱར་ཚིགས་བཅད་བློ་འཛིན་བྱ་རྒྱུར་
འབད་བརྩོན་བྱེད་ཀྱི་འདུག །འོན་ཀྱང་གནས་སྟངས་འདི་ཚོ་གནས་བབས་
དེའི་ནང་མ་གཏོགས་གཞན་ནང་ཡོང་གི་མེད། སྐབས་དེ་དུས་ང་རང་སེམས་
མ་སྐྱིད་པའི་ངང་ཁྱིམ་དུ་ལོག
ཁ་ལག་བཟས་ཚར་རྗེས་ང་ཤེས་ཡོན་འགན་འཛིན་གྱི་དྲུང་དུ་ཡོང་
དགོས་པའི་ལན་འབྱོར་བ་དང་། ངས་ཁུ་སིམ་ངང་དཀོན་མཆོག་ལ་གསོལ་
བ་བཏབ་ནས་ཡིག་ཚང་ནང་དུ་འཛུལ་ཕྱིན་པ་ཡིན། ཤེས་ཡོན་འགན་འཛིན་
ཁོང་རླུང་ལངས་ནས་ངོ་གདོང་དམར་པོ་ཆགས་ཤིང་འདོད་བློ་མི་ཁེངས་པའི་
རྣམ་འགྱུར་བསྟན་ནས་བཞུགས་འདུག །ཁོང་གིས་ཁ་སྤུ་ཅན་གྱི་མཆུ་ཏོ་གཡོ་
འགུལ་བྱས་པ་དང་ཁྲོ་བའི་རྣམ་འགྱུར་བཅས་ཏེ། ང་ལ་“སྡོད་དང་། ཁྱེད་ཀྱི་
སློབ་ཕྲུག་རྣམས་མཛད་རིམ་ནང་ཅི་བྱས་ནས་མཉམ་ཞུགས་བྱེད་ཐུབ་ཀྱི་མ་
རེད་དམ། སློབ་ཕྲུག་ཁ་ཤས་དངོས་གནས་རྫིག་པོ་འདུག་ལ་ཁ་ཤས་ཤེས་རབ་
ལྡན་པ་ཡང་འདུག་” ཅེས་གསུངས་བྱུང་། དྲང་པོ་ཞུས་ན་སྐབས་དེ་དུས་ངའི་

82 ཉིན་མོའི་སྐར་མ།
ཕྱི་ཡི་རྣམ་འགྱུར་དེ་མངོན་གསལ་དོད་པོ་མཐོང་ཡང་སེམས་ནང་དུ་ཏོག་
ཙམ་མ་སྐྱིད་པ་བྱུང་། ངས་ཁོང་ལ་“སློབ་ཕྲུག་ལེགས་པ་རྣམས་མི་གཞན་
སྤྲོ་སྐྱིད་ཡོང་བའི་ཆེད་དུ་བཟོས་པ་རེད་དམ། མང་ཚོགས་ཀྱི་མདུན་དུ་ཡར་
མཆོང་མར་མཆོང་བྱེད་བཅུག་པ་དང་གཞས་འཁྲབ་ཡ་འདི་སློབ་གྲྭ་ལ་བསྟོད་
བསྔགས་འཐོབ་རྒྱུའི་ཆེད་དུ་རེད་དམ་” ཞེས་དྲིས་པར། ཡུད་ཙམ་རིང་ཁོང་
ཁ་ཁུ་སིམ་པོར་གྱུར་རྗེས། ཁོང་གིས་“དེ་ལ་ནོར་འཁྲུལ་གང་འདུག །བྱེད་སྒོ་
འདི་ཚོ་གསར་པ་ཞིག་གཏན་ནས་མིན། འདི་ནི་ལོ་མང་པོའི་སྔོན་ནས་ལག་
བསྟར་བྱེད་བཞིན་ཡོད། སྤྱི་ཁྱབ་འགན་འཛིན་མཆོག་སློབ་གྲྭ་ནང་ཞབས་
སོར་ག་དུས་བཅགས་ནའང་བྱེད་སྒོ་འདི་ཚོ་བྱེད་དགོས་རེད་" ཅེས་གསུངས།
ངས་ཁོང་ལ་“འགན་འཛིན་ལགས། བཟོད་གསོལ་གནང་དང་། བྱེད་སྒོ་འདི་
དག་རྒྱུན་གཏན་ནས་ལག་བསྟར་བྱས་ཡོད་ཀྱི་རེད།
འོན་ཀྱང་འདི་ཚོ་ངེས་པར་དུ་མཚམས་འཇོག་བྱེད་དགོས་འདུག །ད་
དུང་ཡང་ང་ཚོས་སྤྱི་ཁྱབ་འགན་འཛིན་ལ་མགོ་སྐོར་བཏང་ནས་སྡོད་ཀྱི་ཡོད"
ཅེས་ཞུས་པས། ཤེས་ཡོན་འགན་འཛིན་གྱིས་“ཁོང་ལ་མགོ་སྐོར་ཇི་ལྟར་
གཏོང་གི་འདུག་གམ་"ཞེས་དྲིས་བྱུང་།ངས་ཁོང་ལ་“མཛད་སྒོར་གང་བསྟན་
པ་དེ་འཇིགས་སྐུལ་བཙན་བཀའ་བྱས་པའི་གྲུབ་འབྲས་རེད། དགེ་རྒན་གྱིས་
སློབ་ཕྲུག་ལ་བློ་འཛིན་བྱེད་དུ་བཅུག་ནས་ཉེས་པ་བཏང། འདི་ནི་འཛིན་གྲྭའི་
རང་བཞིན་གྱི་ཐོན་སྐྱེད་ཅིག་མིན། སློབ་ཕྲུག་རྣམས་ཀྱིས་བློ་འཛིན་གང་བྱས་
པ་རྣམས་སྐད་ཅོར་ངང་ངག་འདོན་བྱས། དྲན་པ་གསོ་རྒྱུའི་ཆེད་དུ་སྡིངས་
ཆའི་རྒྱབ་ནས་རམ་འདེགས་བྱས་ན་འགྲིག་གི་རེད། ཐབས་ལམ་འདི་ཚོས་

ལེའུ་གསུམ་པ།83
ཁོང་ཚོ་ལ་འཇིགས་སྣང་མང་བ་སྤྲོད་ཀྱི་ཡོད་ལ་སེམས་ནང་དཀའ་ངལ་མང་
པོ་བཟོ་གི་ཡོད་པ་དང་། དེས་སློབ་སྦྱོང་དངོས་གནས་སྦྱོང་རྒྱུའི་ཐད་འགོག་
རྐྱེན་བཟོ་གི་ཡོད། འཇིགས་ཞུམ་གྱིས་སློབ་མའི་སེམས་ཁམས་ལ་གནོད་སྐྱོན་
བྱེད་ཀྱི་ཡོད་པ་རེད། སློབ་སྦྱོང་ལེགས་གྲས་རྣམས་མཛད་རིམ་གཅིག་པུའི་
ཆེད་དུ་བེད་སྤྱོད་བྱེད་ཀྱི་འདུག” ཅེས་ཞིབ་ཚགས་པོར་ལབ་པ་ཡིན།
ཁོང་གིས་ཡུད་ཙམ་རིང་བསམ་བློ་ཞིག་བཏང་ནས། “ཡིན་ན་ཡང་ཁྱེད་
ཀྱིས་མགོ་སྐོར་བཏང་བའི་སྐོར་ཚིག་གཅིག་གསུངས་བྱུང་། མགོ་སྐོར་གཏོང་
རྒྱུའི་ཚིག་དེ་གང་ནས་སླེབས་པ་རེད་དམ་” ཞེས་དྲིས་པ་དང་། ངས་ཁོང་
ལ༑ “སྤྱི་ཁྱབ་འགན་འཛིན་གྱི་དྲུང་དུ་སློབ་ཕྲུག་རྣམས་ཡག་པོ་ཡོད་མདོག་
མདོག་བྱས་པ་དེ་དོན་ངོ་མར་བསམ་བློ་བཏང་ན་ཁོང་ལ་མགོ་སྐོར་གཏོང་གི་
ཡོད་པ་རེད། སློབ་གྲྭ་དང་ལས་དོན་དག་ཡག་པོ་འདུག་གསུང་སྲིད། འོན་
ཀྱང་དངོས་ཡོད་ཀྱི་སློབ་གྲྭའི་གནས་སྟངས་འདི་ང་ཚོས་གསལ་པོ་ཤེས་ཀྱི་
རེད། འདི་བདེན་པ་མ་རེད་དམ་” ཞེས་དྲིས་པ་ན། ཁོང་གིས་ཡུད་ཙམ་རིང་
ཁུ་སིམ་པོའི་ངང་ནས་བསམ་བློ་བཏང་ནས་བཞུགས། ངས་མུ་མཐུད་ནས་
“ཕྱི་ཚུལ་གྱི་རྣམ་པ་སྟོན་རྒྱུ་དེ་ང་ཚོ་གཅིག་པུས་སྟོན་གྱི་མེད་པར་སློབ་ཕྲུག་
ཚོའང་ལམ་བུ་དེ་རང་ལ་གོམ་པ་སྤོ་རུ་འཇུག་གི་ཡོད། གཅིག་བྱས་ན་སྤྱི་ཁྱབ་
འགན་འཛིན་ཉིན་དེར་ཐུགས་ཤིན་ཏུ་མཉེས་ནས་ལག་འཁྱེར་དང་གསུང་
བཤད་གནང་གི་རེད། དུས་རྒྱུན་བཀའ་སློབ་གནང་བ་བཞིན་སློབ་ཕྲུག་གི་
མཛད་སྒོ་ལ་སྤྲོ་སྣང་སྐྱེས་ནས་སློབ་ཕྲུག་ཁ་ཤས་དངོས་གནས་དོ་སྣང་ཆེན་
པོ་འདུག །མ་འོངས་པ་ཁོང་རྣམས་མཁས་དབང་དང་། མི་སེར་ཚད་ལྡན། ད་

84 ཉིན་མོའི་སྐར་མ།
དུང་མི་བཟང་པོ་ཞིག་ཆགས་ཀྱི་རེད་གསུང་སྲིད་པ་རེད། དངོས་གནས་བྱས་
ན་ང་ཚོས་སློབ་ཕྲུག་རྣམས་ལ་ལག་འཁྱེར་སྤྲད་ནས་བློ་སྟོབས་སྤེལ་དགོས་ཀྱི་
ཡོད་པ་རེད། འདི་ཚོ་ཚང་མ་སེམས་གཏིང་ནས་སྐྱེ་རུ་འཇུག་དགོས། ང་ཚོས་
གྲ་སྒྲིག་གང་བྱས་པ་རྣམས་སྤྱི་ཁྱབ་འགན་འཛིན་ཁོང་ཡིད་དབང་འགུག
པའི་ཆེད་དུ་ཡིན་པ་ཁོང་གིས་མཁྱེན་གྱི་མ་རེད་དགོངས་ཀྱི་འདུག་གམ། ང་
དང་ཁྱེད། དགེ་རྒན་དང་ཕ་མ་རྣམས་ཀྱིས་ཁོ་ཚོ་མ་འོངས་པར་ཅི་ཞིག་
ཆགས་ཀྱི་ཡོད་མེད་ཚང་མས་མཁྱེན་གྱི་ཡོད། ཁོ་ཚོར་བློ་འཛིན་དང་གྲ་སྒྲིག་
ཇི་ལྟར་བྱེད་དུ་འཇུག་གི་ཡོད་མེད་མི་ཚང་མས་མཁྱེན་གྱི་ཡོད་རེད་" ཅེས་
ཞུས་པ་ཡིན།
སྐབས་དེར་ཤེས་རིག་འགན་འཛིན་གྱིས་ང་ནི་ལག་ལེན་མ་བསྟར་
མཁན་མི་འགྱུར་ལྡོག་ཅན་ཞིག་ལ་ངོས་འཛིན་གནང་ཞིང་། “རང་གིས་
འཛམ་གླིང་གི་འགྲོ་ལུགས་འགྲོ་སྟངས་དེ་ཤེས་ཀྱི་མི་འདུག་ལ། རང་འདོད་
ཁོ་ན་བསམ་གྱི་འདུག” གསུངས་པར། ངས་ཁོང་ལ་“འགྲིག་གི་རེད། གནས་
སྟངས་འདི་ཁྱེད་ཀྱིས་ཆ་འཇོག་གནང་བ་རེད། ཡིན་ཡང་ངའི་སློབ་ཕྲུག་
རྣམས་ཀྱིས་མཛད་རིམ་འདིའི་ཆ་ཤས་ལེན་གྱི་མ་རེད་ལ་ང་རང་བྱེད་སྒོ་འདི་
ལ་ཡིད་ཆེས་ཀྱང་རྩ་བ་ནས་མེད། ངའི་འཛིན་གྲྭ་ལ་དམིགས་བསལ་གཏོང་
རོགས་གནང་” ཞེས་ཞུས་པས། ཁོང་གིས་“ང་ལ་ལས་ཀ་འདི་ལས་སླ་པོ་
ཞིག་མི་འདུག་ལ། དགེ་རྒན་གཞན་རྣམས་ལའང་དཀའ་ངལ་བཟོ་གི་འདུག
།གསལ་པོ་ཞུས་ན་ངའི་བསམ་པར་སྤྱི་ཁྱབ་འགན་འཛིན་ཁོང་གིས་ཁྱེད་
ཀྱིས་སློབ་ཕྲུག་རྣམས་གྲ་སྒྲིག་ཡག་པོ་བྱས་ཡོད་པ་གཟིགས་ན་ཐུགས་གཏིང་

ལེའུ་གསུམ་པ།85
ནས་མཉེས་པོ་ཡོང་གི་རེད་དྲན་བྱུང་། འོན་ཀྱང་ཁྱེད་ཀྱིས་དེ་ལྟར་མཐོང་གི་
མི་འདུག་" ཅེས་གསུངས་བྱུང་། ངས་“ང་མཛད་རིམ་འདི་ནས་མར་འབུད་
རོགས་གནང་། སྤྱི་ཁྱབ་འགན་འཛིན་གྱི་ཆེད་དུ་ངས་གྲ་སྒྲིག་གཞན་ཞིག་
བྱེད་ཀྱི་ཡིན་ལ། དེ་ཡང་དུས་ཚོད་ཆུད་ཟོས་སུ་མ་བཏང་བར་ཁོ་ཚོར་གྲ་སྒྲིག་
ཡག་པོ་ཞིག་བྱེད་དུ་འཇུག་རྒྱུ་ཡིན། ཁོ་ཚོ་རིགས་རྒྱུད་གང་དུ་ཡང་འགྲོ་མི་
དགོས་ལ། ད་དུང་མེད་ནའང་ཡོད་མདོག་མདོག་བྱེད་མི་དགོས།ང་ལ་གདེང་
ཚོད་ཡོད། སྤྱི་ཁྱབ་འགན་འཛིན་མཆོག་དང་ཁྱེད་རྣམ་པ་གཉིས་ཐུགས་མགུ་
བ་ཞིག་བཟོ་ཐུབ་ངེས་ཡིན་” ཞེས་ཞུས་པ་ཡིན།
M
ངས་ཁོང་ལ་འདི་ལྟར་ཞུས་པ་ཡིན། “འགྲིག་གི་རེད། ཁྱེད་ཀྱིས་ཕྱོགས་ཡོངས་ལ་བསམ་
བློ་གཏོང་དགོས།འོན་ཀྱང་ང་ལེ་ཚན་འདི་ནང་མཉམ་ཞུགས་བྱེད་འདོད་མི་འདུག་ལ་
སྣང་བའང་ཞེ་དྲག་འགྲོ་མ་སོང་།

86 ཉིན་མོའི་སྐར་མ།
ཤེས་ཡོན་འགན་འཛིན་གྱིས་འདིའི་ཐོག་བསམ་བློ་ཞིབ་ཚགས་ཤིག་བཏང་
རྗེས། དཀའ་ལས་མ་ཡོང་བའི་ཆེད་ནན་ཏན་ངང་ནས། ང་ལ་“བྱས་ན་འགྲིག་
གི་རེད། ངས་དགེ་ཆེ་ལ་ཁྱེད་རང་མཛད་རིམ་འདིའི་ནང་མ་བླུག་རོགས་
ཞུ་གི་ཡིན། འོན་ཀྱང་ཁྱེད་ཀྱིས་ཁོང་ལ་བསུན་པོ་མ་བཟོ་རོགས། ཁོང་ནི་མི་
རབས་རྒན་པ་ཞིག་རེད། ཡིན་ཡང་ཁྱེད་ནི་དེང་དུས་ཀྱི་ན་གཞོན་ཤེས་རབ་
ཅན་ཞིག་རེད། ངས་ཁྱེད་གཉིས་ཀ་ལ་བསྟུན་དགོས་སྟབས། འདི་དངོས་
གནས་ལས་ཀ་ཁག་པོ་ཞིག་འདུག་”ཅེས་གསུངས་བྱུང་།
དེ་དུས་ཤེས་ཡོན་འགན་འཛིན་གྱི་བསམ་བློ་གཏོང་སྟངས་ལ་བསྟོད་
བསྔགས་བྱེད་འོས་པ་ཞིག་རེད་འདུག །ཡིན་ན་ཡང་ངས་ཚིག་གཅིག་ཀྱང་ཞུས་
མེད། སློབ་གྲྭའི་ནང་གྲ་སྒྲིག་ཧ་ཅང་ཡག་པོ་བྱེད་བཞིན་འདུག་ལ། དགེ་སློབ་
ཚང་མས་སྤྱི་ཁྱབ་འགན་འཛིན་གཟིགས་སྐོར་ཕེབས་རྒྱུར་སྤྲོ་སྣང་དང་རེ་སྒུག་
བྱས་ནས་བསྡད་འདུག །ཉིན་མོ་དེར་གཞུང་གི་ལས་བྱེད་རྒན་གཞོན་ཚང་མ་
ཕེབས་འདུག་པར་མ་ཟད། གྲོང་སྡེ་ཡི་མི་སྣ་གལ་ཆེ་རྣམས་དང་སློབ་ཕྲུག་ཡོངས་
རྫོགས་འཛོམས་འདུག །དགེ་རྒན་རྣམས་སེམས་ནང་དངངས་སྐྲག་ཕྲན་བུ་སྐྱེས་
ཀྱང་། ཕྱི་ནས་གདེང་ཚོད་ཡོད་མདོག་མདོག་བྱས་ནས་ལུས་འདུག །དགེ་ཆེ་
ཡིས་སྤྱོད་པ་རྩུབ་པའི་སློབ་ཕྲུག་རྣམས་ཟུར་ལ་བཀག་ནས། “ལྟོས་དང་། དེ་རིང་
ཁྱེད་ཚོས་རྙོག་དྲ་དེ་འདྲ་བཟོས་ན་སང་ཉིན་རྒྱུག་རྡུང་ཚ་པོ་རག་གི་རེད་གདའ”
ཞེས་གཞན་ལ་སུན་པོ་བཟོ་མི་ཆོག་པའི་ཉེན་བརྡ་བཏང་།
སྤྱི་ཁྱབ་འགན་འཛིན་སློབ་གྲྭའི་ནང་ཕེབས་པ་དང་སློབ་མ་ཚོས་རོལ་
དབྱངས་དང་ལྷན་དུ་ལག་པ་ཤུགས་ཆེན་བརྡབས་ནས་ཕེབས་བསུ་ཞུས། དེ་

ལེའུ་གསུམ་པ།87
ཉིན་སློབ་གྲྭའི་དགེ་ཆེ་ཁོང་རྫིག་པོ་མཐོང་གི་འདུག་ལ། ཁོང་གིས་སློབ་གྲྭའི་
ལོ་འཁོར་ལས་བསྡོམས་རྣམས་སྐད་གསང་མཐོན་པོའི་ངང་སྙན་སྒྲོན་ཞུས། མི་
མང་གི་མདུན་དུ་རང་ཉིད་ལ་གདེང་སྤོབས་ཡོད་པའི་རྣམ་འགྱུར་བསྟན་
རྒྱུའི་ཆེད་དུ་འདར་འདར་འཁྲུག་འཁྲུག་རྩ་ནས་བྱས་མ་སོང་། ཁོང་གིས་སློབ་
གྲྭའི་ལས་བསྡོམས་ཀློག་ཚར་གྲབས་ཡོད་དུས་གསུང་སྐད་འཛེར་སོང་། ལས་
བསྡོམས་བཀླགས་ཚར་རྗེས་སློབ་ཕྲུག་སྡེ་ཁག་སོ་སོས་སྙན་ཚིག་གྱེར་འདོན་
དང་། གཏམ་བརྗོད་འཁྲབ་སྟོན་གནང་ཞིང་། གཏམ་བཤད་ཀྱང་སྐད་ཤུགས་
ཆེན་པོའི་སྒོ་ནས་ཧ་ཅང་ཡག་པོ་གནང་མོད། ཁོང་ཚོའི་གདོང་ལ་རྣམ་འགྱུར་
ཅི་ཡང་མི་འདུག་ལ།ལག་པ་དང་རྐང་པ་གཉིས་ཀ་གཡོ་འགུལ་བྱེད་ཀྱི་འདུག།
སྙན་ཚིག་བདམས་པ་རྣམས་སྙིང་རྗེ་པོ་དང་སྤྲོ་སྣང་ལྡན་པ་ཞིག་འདུག་
ཅིང་། སྙན་ཚིག་དེ་དག་ཀྱང་རྩོམ་པ་པོ་ཚད་ལྡན་ཞིག་གིས་བྲིས་འདུག །འོན་
ཀྱང་སྙན་ཚིག་འདི་འདྲ་སྦྱོང་བཅུག་པ་འདི་དངོས་གནས་དཀའ་ལས་ཁག་པོ་
བྱུང་ཡོད་པ་ཚོར། ཁོང་ཚོས་ནང་དོན་ཅི་ཡང་མ་རྟོགས་པར་སྙན་ཚིག་སྐྱོར་
གྱི་འདུག་ལ་འཁྲབ་སྟོན་ཡང་དེ་བཞིན་བྱེད་ཀྱི་འདུག
གཏམ་བཤད་ཀྱི་ནང་དོན་མང་ཆེ་བ་ནི་བླང་དོར་ཉམས་ལེན་གྱི་སྐོར་
རེད་འདུག །གཞོན་སྐྱེས་ཀྱི་ཆེད་དུ་ཚིག་སྟབས་བདེ་པོ་ཡོད་ནའང་བྱིས་པ་
ཆུང་ངུ་ཚོས་གོ་ཁག་པོ་འདུག །ཁོང་ཚོར་ཆོས་ཀྱི་སྐོར་གོ་རྟོགས་སྤེལ་བ་འདི་
དངོས་གནས་མིག་ལ་གཟན་པོ་ཆགས་ཡོད་པའི་ཚོར་སྣང་བྱུང་ལ། འགན་
འཛིན་གྱིས་ཀྱང་དེ་བཞིན་ཚོར་གྱི་ཡོད་པ་ང་ལ་གདེང་ཚོད་ཡོད། ཁོང་ཧ་
ལས་འདུག །གལ་ཏེ་དགེ་རྒན་གཞན་རྣམས་དགའ་ཚོར་ཆེན་པོ་དེ་འདྲ་བྱུང་

88 ཉིན་མོའི་སྐར་མ།
མེད་ན་ཁོང་རྣམས་ཀྱང་ང་ནང་བཞིན་ཚོར་གྱི་ཡོད་པ་གདོན་མི་ཟ། མཛད་
རིམ་མཇུག་བསྒྲིལ་བ་དང་སྤྱི་ཁྱབ་འགན་འཛིན་ཐུགས་མགུ་བའི་རྣམ་
འགྱུར་དང་བཅས་འབྲེལ་ཡོད་དགེ་རྒན་ཡོངས་ལ་ཐུགས་རྗེ་ཆེ་གསུངས་
ནས་གསོལ་རས་གནང་། ཤེས་ཡོན་འགན་འཛིན་མཆོག་དང་སློབ་གྲྭའི་དགེ་
ཆེ༑ ད་དུང་དཔོན་རིགས་གཞན་རྣམས་མཛད་རིམ་ལ་ཐུགས་སྤྲོ་པོ་བྱུང་བའི་
རྣམ་འགྱུར་སྟོན་བཞིན་འདུག
བར་མཚམས་དེར་ཤེས་ཡོན་འགན་འཛིན་གྱིས་སྤྱི་ཁྱབ་འགན་འཛིན་
ལ༑ “སྐུ་ངོ་ལགས། དགེ་རྒན་ལའིརཱམ་གྱིས་ཁྱེད་ལ་དམིགས་བསལ་གཟིགས་
འབུལ་ཞིག་ཞུ་འདོད་འདུག །ཁོང་གིས་ཡོལ་བའི་རྒྱབ་ལ་མཛད་རིམ་ཞིག་གྲ་
སྒྲིག་གནང་འདུག”ཅེས་གསུངས་པ་དང་།སྤྱི་ཁྱབ་འགན་འཛིན་མཆོག་གིས་
ཀྱང་ངའི་མཛད་རིམ་དེར་གཟིགས་འདོད་གནང་། དེ་རྗེས་ང་རང་ཡོལ་བའི་
རྒྱབ་ལ་ཕྱིན་ནས་དྲིལ་བུ་གསུམ་པ་དེ་བརྡུངས་ཏེ་ཡོལ་བ་ཁ་ཕྱེ་བ་ཡིན། ངའི་
བརྩེ་བའི་སློབ་ཕྲུག་རྣམས་གཡས་གཡོན་དུ་ཡར་ལངས་ནས་ཐོག་མར་ཉིན་
ལྟར་འཛིན་ཁང་ནང་འདོན་བཞིན་པའི་ཁ་འདོན་དེ་སྐྱོར། སྐབས་དེར་ཁང་
པ་ཡོངས་རྫོགས་ཁུ་སིམ་པོར་གྱུར་ཅིང་། མི་ཚང་མ་གློ་བུར་གྱི་གཟིགས་
འབུལ་དེ་ལ་ཧ་ལས། ཁ་འདོན་ཚར་བ་དང་། “ང་ཁྲིམས་ཁང་དུ་ཞུ་གཏུགས་
བྱེད་” ཅེས་པའི་གཏམ་རྒྱུད་དེ་འཁྲབ་སྟོན་བྱས། སློབ་ཕྲུག་གཅིག་གི་ཙི་ཙི་
འཁྲབ་ནས། རྐེད་པ་ལ་བདམས་པའི་སྐུད་པ་དེ་མཇུག་མའི་ཚབ་བྱས་ཤིང་
མགོ་ལ་ཞྭ་མོ་ནག་པོ་ཞིག་གྱོན་ནས་གོམ་པ་སྤོས་ཞོར་དུ་ཙི་ཙི་བཞིན་སྐད་
ཅོར་བརྒྱབ།སློབ་ཕྲུག་གཅིག་གིས་ཚེམ་བུ་བའི་རྣམ་པ་སྟོན་

ལེའུ་གསུམ་པ།89
གཞན་དེ་ཡིས་ཚེམ་དྲུབ་རྒྱག་མཁན་བྱས། སློབ་ཕྲུག་གསུམ་པ་དེ་ཡིས་
རྒྱན་ཆ་འཚོང་མཁན་བྱས། སློབ་ཕྲུག་བཞི་པ་དེས་རྔ་རྡུང་མཁན་བྱས། ལྔ་པ་
དེ་ཡིས་རྒྱལ་པོའི་འཁྲབ་སྟོན་བྱས། ང་ནི་རྒྱལ་པོའི་དམག་མིའི་འཁྲབ་སྟོན་
བྱས། ཁོ་ཚོས་རྒྱུན་གཏན་གྱི་གྱོན་ཆས་གྱོན་ནས་འཁྲབ་པ་དང་། རྒྱལ་པོས་
མགོ་ལ་ཞྭ་མོ་ཀྱོག་ཙམ་གྱོན་ནས་ཁྲིའི་སྟེང་དུ་གཟི་བརྗིད་ལྡན་པའི་ངང་ནས་
བཞུགས་པའི་དྲུང་དུ། ངས་དམག་མིའི་ཚབ་བྱས་ནས་ཁ་ལ་ཁ་སྤུ་དང་མགོ་
ལ་མགོ་རས་གྱོན་ཞིང་ལག་ཏུ་གྲི་ཆུང་ཞིག་བཟུང་ནས་ཕྱིན། རྔ་རྡུང་མཁན་
ལ་རྔ་ཆུང་དང་། དེར་གར་སྟེགས་ཀྱི་སྒྲིག་ཤོམ་ཡོ་ཆས་དེ་འདྲ་ཅི་ཡང་མེད
ལ༑ སྡིངས་ཆ་ཧ་ཅང་སྟབས་བདེ་པོ་བཟོས། མཛད་རིམ་དེ་ཡོལ་བའི་རྒྱབ་ཏུ
བཞག་པའི་ནག་པང་གི་སྟེང་དུ་བྲིས་ཤིང་ཁང་པ་གཙང་མ་བཟོས་ནས་སློབ་
ཕྲུག་གི་ས་ནས་ས་གདན་ཐོབ་པ་དེ་ས་ལ་བཏིང་བ་ཡིན། མཛད་རིམ་སྒྲིག
གཤོམ་བྱ་རྒྱུའི་ཆེད་དུ་སློབ་གྲྭའི་ནང་ཡོ་ཆས་ཅི་ཡང་མི་འདུག །ནིམ་དང་པི་
པལ་ཤིང་གི་ཡལ་ག་གཏུབས་ནས་གྱང་ལ་བརྟན་པོར་སྦྱར་བ་ཡིན། ཁང་པའི་
མཐིལ་ཞལ་ལ་སློབ་ཕྲུག་གིས་ས་སྨྱུག་གིས་བྲིས་པའི་རི་མོ་ཁག་ཡོད།
ཚོགས་ཁང་དུ་བཅར་མཁན་རྒན་དར་གཞོན་གསུམ་ཡོངས་རྫོགས་ཀྱིས་
ང་ཚོའི་གཏམ་བརྗོད་ལ་ཧ་ཅང་ཡག་པོ་གཟིགས་སོང་། ལོ་ཆུང་རྣམས་ཀྱིས་
དོ་སྣང་བྱས་པར་མ་ཟད། རྒན་པ་རྣམས་ཀྱིས་ཀྱང་ཧ་ལས་ཤིང་ཧང་སང་
བའི་ངང་ནས་འདི་གང་རེད། འདི་གང་ཞིག་རེད། གཏམ་བརྗོད་གསར་པ་
འདི་གང་རེད་ཅེས་ཕན་ཚུན་གླེང་མོལ་གནང་རྒྱུའི་འགོ་བཙུགས། སྐབས་
དེ་དུས་ངས་གང་ཞུ་ཐུབ་ཀྱི་འདུག་ཟེར་ན་ངའི་སློབ་ཕྲུག་རྣམས་ཀྱིས་གཏམ་

90 ཉིན་མོའི་སྐར་མ།
བརྗོད་ཧ་ཅང་ཡག་པོ་འཁྲབ་ཡོད་པ་དང་། ནོར་འཁྲུལ་གཅིག་ཀྱང་བྱུང་མེད་
པ༑ གལ་ཏེ་ཁོང་ཚོས་ནོར་འཁྲུལ་གང་ཤོར་ནའང་ངས་འཚེར་སྣང་མེད་པའི་
ཐོག་ནོར་བཅོས་བྱེད་ཀྱི་ཡོད། གཏམ་བརྗོད་གཉིས་པ་དེ་“རྒན་ལགས་ང་ལ་
གཏོང་རོགས་"་(Let Me Go Sir) ཞེས་པ་དེ་རེད། གཏམ་བརྗོད་གསུམ་
པ་དེ་“ཡོས་དང་། དེ་ཡི་དཔལ་དང་གཟི་བརྗིད། (The Hare, His Grand
Highness)” ཟེར་བ་དེ་རེད། དེ་དུས་ཡོལ་བ་གཅིག་ལས་མེད། སྡིངས་ཆའི་
སྟེང་རྒྱབ་ཐིག་དང་ཤོག་ཚལ་དེ་འདྲ་ཅི་ཡང་མེད། མགོ་བོར་རས་གྱོན་རྒྱུ་དང་
ལག་ཏུ་དབྱུག་པ་འཁྱེར་རྒྱུ་འདི་གནའ་རབས་ཀྱི་ལུགས་སྲོལ་རེད། དེ་མིན་
གཞན་ཐམས་ཅད་འཁྲབ་རྩལ་ཁོ་ནར་རག་ལུས་ཡོད། མཐའ་མར་མཛད་རིམ་
དེ་ཞལ་འདོན་བཏོན་ནས་མཇུག་བསྒྲིལ།
རང་ཉིད་ཀྱིས་སྡིངས་ཆའི་མདུན་དུ་ཕྱིན་ནས་འཁྲབ་སྟོན་པའི་འགོ་
འཛིན་ཡིན་མདོག་གིས། “མཁྱེན་རྒྱ་ཡངས་པའི་དགེ་རྒན་རྣམ་པ། ཁྱེད་ཚོས་
མཛད་རིམ་འདི་ལ་དོ་དབྱིངས་ཆེན་པོས་གསན་གཟིགས་གནང་བར་ཐུགས་
རྗེ་ཆེ་ཞུ་རྒྱུ་ཡིན། དེ་རིང་མཛད་རིམ་འདི་དང་འབྲེལ་བའི་གནས་དོན་ཁག་
ཞུ་འདོད་བྱུང་། ཁོ་ཚོ་ནི་འཛིན་གྲྭ་བཞི་པའི་སློབ་ཕྲུག་རེད། སློབ་གྲྭའི་མཛད་
ཁོ་སྒོའི་ཆེད་དུ་གཏམ་བརྗོད་འཁྲབ་སྟོན་བྱེད་དགོས་སྐོར་སྐད་ཆ་འདྲི་དུས།
ཚོས་དོ་སྣང་ཆེན་པོའི་ངང་འཁྲབ་ཀྱི་ཡིན་ཟེར། ངས་འཁྲབ་གཞུང་རྣམས་
གང་མགྱོགས་བདམས་པ་ཡིན། འཁྲབ་སྟོན་བྱ་རྒྱུའི་ཆེད་དུ་ཁོ་ཚོས་ཟློས་
གར་གྱི་རྣམ་འགྱུར་ཡོད་པའི་སྒྲུང་དེབ་ཁག་བཀླགས་ཡོད་ལ་ཐོས་ཀྱང་ཡོད་
རེད། གྲ་སྒྲིག་དེ་ཙམ་མ་བྱས་པར་བདུན་ཕྲག་རེར་འཛིན་གྲྭའི་ནང་ཉིན་ལྟར་

ལེའུ་གསུམ་པ།91
འཁྲབ་སྟོན་བྱེད་དགོས་ཀྱི་རེད་ཅེས་ལབ་པ་བཞིན། ཁོ་ཚོས་བློ་འཛིན་བྱས་
མེད་ཀྱང་སྒྲུང་ཆ་ཚང་ཤེས་ཀྱི་ཡོད།
སྡིངས་ཆའི་སྟེང་འཁྲབ་སྟོན་གང་འདྲ་ཞིག་བྱེད་དགོས་མེད་ཁོ་ཚོས་
གསལ་པོ་རྟོགས་ཐུབ། ཁོང་ཚོ་ལ་བློ་འཛིན་བྱ་རྒྱུ་ཅི་ཡང་མེད། གར་སྟེགས་
ཀྱི་སྒྲིག་གཤོམ་ཡོ་ཆས་དང་གྱོན་ཆས་གཉིས་དེ་ཙམ་གལ་ཆེན་མ་རེད། དེ་
ལས་གལ་ཆེ་བ་ནི་ཁོ་ཚོའི་རྣམ་འགྱུར་སྟོན་སྟངས་དང་འཁྲབ་སྟོན་བྱེད་རྒྱུ་
དེ་རེད། ཆས་གོས་དང་གཞོགས་འདེགས་གཉིས་ཕུད་ནས་འཁྲབ་སྟོན་འདི་
སྟབས་ལེགས་པོའི་ངང་ཕྱིར་མངོན་སོང་། དེས་ཁོང་ཚོ་ཡར་རྒྱས་གཏོང་གི་
རེད། ང་ཚོར་ལས་གཞི་འདིའི་ཐོག་ལམ་ལྷོང་ཇི་ཙམ་བྱུང་ཡོད་མེད་ཁྱེད་ཚོས་
ཚོད་དཔག་གནང་ཐུབ་ཀྱི་རེད། ཁོ་ཚོས་བྱེད་སྒོ་འདི་འདྲ་ལ་ཧ་ཅང་དགའ་
མོས་བྱེད། ཁོ་ཚོ་ལ་བསྟོད་བསྔགས་དང་ལེགས་སྐྱེས་དམིགས་བསལ་དེ་འདྲ་
གང་ཡང་དགོས་པ་མ་རེད། འཁྲབ་སྟོན་འདི་ཉིད་ཀྱིས་ཁོ་ཚོ་ཡིད་ཚིམ་པ་
དང་འདོད་བློ་ཁེངས་པ་བཟོས་འདུག །འདུ་འཛོམས་ནང་ཕེབས་པའི་མི་མང་
ཡོངས་ལ་ངས་ཐུགས་རྗེ་ཆེ་ཞུ་རྒྱུ་ཡིན་” ཞེས་ཞུས་ནས་གཏམ་བཤད་མཇུག་
བསྒྲིལ་བ་ཡིན།
དེ་དུས་སྤྱི་ཁྱབ་འགན་འཛིན་ཁོང་ཐུགས་མཉེས་པོ་ཞེ་དྲག་བྱུང་འདུག །
ངས་ཁོང་གི་རྣམ་འགྱུར་ལ་ལྟ་སྐབས་ཁོང་སྤྲོ་པོ་བྱུང་ཡོད་པ་ཤེས་བྱུང་། ཁོང་
གིས་དགེ་རྒན་དང་སློབ་ཕྲུག་ཡོངས་ལ་འཚམས་འདྲི་ཞུས་ནས། ང་ཚོས་འཁྲབ་
སྟོན་འདི་ཧ་ཅང་ཡག་པོ་བྱས་ཡོད་པ་མཁྱེན་ནས་“ལྟད་མོ་དངོས་གནས་འདི་
ཁྱེད་ཀྱིས་ཉིན་རྒྱབ་བསྟན་བྱུང་། དབྱིན་ཡུལ་དུའང་སློབ་གྲྭ་ཡར་རྒྱས་འགྲོ་གི་

92 ཉིན་མོའི་སྐར་མ།
ཡོད་པ་དང་། འཁྲབ་སྟོན་འདི་དངོས་གནས་ཡིད་དུ་འོང་བ་ཞིག་རེད་འདུག །
སློབ་ཕྲུག་ཁོ་ཚོས་འཁྲབ་སྟོན་འདྲ་མིན་བྱས་སོང་། ཁ་ཤས་ཞི་མི་དང་ཁ་ཤས་
ཚེམ་བུ་བ་ཆགས། ཡང་ཁ་ཤས་རྒྱལ་པོར་གྱུར་ནས་སེམས་ནང་དགའ་ཚོར་སྐྱེ་
འོས་པ་ཞིག་བཟོས་སོང་། སློབ་སྦྱོང་དངོས་གནས་དེ་འདི་རེད། བློ་འཛིན་བྱ་
རྒྱུ་འདི་གནའ་སྔ་མོ་ནས་དར་བའི་ལམ་ལུགས་རྙིང་པ་དེ་རེད། ཐབས་ལམ་
ཞན་པོ་དེ་ཡིས་སློབ་ཕྲུག་གི་རྣམ་ཤེས་གསོད་ཀྱི་ཡོད་” ཅེས་དང་། ཡང་བསྐྱར་
མུ་མཐུད་དེ་“འཁྲབ་སྟོན་འདི་ཧ་ཅང་ཡག་པོ་འདུག །ད་ལན་ང་ཚོས་སློབ་
ཕྲུག་རྣམས་ལ་གསོལ་རས་སྤྲོད་ཀྱི་མིན། ཁོ་ཚོས་འཁྲབ་སྟོན་བྱེད་པའི་སྐབས་
དགའ་ཚོར་བྱུང་བ་དེ་རང་ཁོ་ཚོའི་བྱ་དགའ་ཡག་ཤོས་དེ་ལ་ངོས་འཛིན་བྱེད་ཀྱི་
ཡིན། དེ་རིང་ང་རང་དངོས་གནས་སེམས་པ་ཧ་ཅང་སྐྱིད་པོ་འདུག །ང་དངོས་
གནས་སེམས་པ་ཧ་ཅང་དགའ་པོ་བྱུང་སོང་"ཞེས་གསུངས།
མཛད་རིམ་མཇུག་བསྒྲིལ་རྗེས་མི་ཚང་མ་ཁྱིམ་དུ་ལོག །ཤེས་ཡོན་འགན་
འཛིན་ཁོང་ཧ་ཅང་ཐུགས་མཉེས་པོ་བྱུང་འདུག་ཅིང་། ཁོང་གིས་ང་སྐད་བཏང་
ནས་སྤྱི་ཁྱབ་འགན་འཛིན་མཆོག་ལ་ངོ་སྤྲོད་དང་སྦྲགས། སྤྱི་ཁྱབ་འགན་
འཛིན་ལ་ངའི་ཚོད་ལྟའི་སྐོར་འགྲེལ་བརྗོད་གནང་སོང་། སྤྱི་ཁྱབ་འགན་
འཛིན་གྱིས་ང་ལ་ཕྱག་བཏང་སྟེ་འཚམས་འདྲི་གནང་བ་དང་ཆབས་ཅིག །“མུ་
མཐུད་ནས་ཚོད་ལྟ་འདི་ལག་བསྟར་བྱེད་རོགས་གནང་” གསུངས། ཁོང་གིས་
ངའི་ཚོད་ལྟ་འདི་སློབ་སྦྱོང་སྤྲོད་སྟངས་དངོས་གནས་དེ་ཡིན་པར་ངོས་འཛིན་
གནང་བ་དང་། ནམ་རྒྱུན་ལག་བསྟར་བྱེད་བཞིན་པའི་ཤེས་ཡོན་ལམ་ལུགས་
རྙིང་པ་དེ་དེ་ཙམ་བེད་སྤྱོད་མེད་པ་ཚོར་འདུག ། ངའི་བསམ་པར་ཤེས་ཡོན་

ལེའུ་གསུམ་པ།93
འགན་འཛིན་མཆོག་ཐུགས་ལ་གང་དགོངས་ཀྱི་ཡོད་ན་བསམ་བྱུང་། དེ་ཉིན་
ང་རང་སེམས་སྐྱིད་པོའི་ངང་ནས་ཁྱིམ་དུ་ལོག་པ་ཡིན། རྒྱུ་མཚན་ནི་སྤྱི་ཁྱབ་
འགན་འཛིན་གྱིས་ང་ལ་འཚམས་འདྲི་གནང་བས་མ་ཚད། ཁོང་གིས་ངའི་
ཚོད་ལྟ་ལ་བརྩི་མཐོང་དང་རིན་ཐང་ཞིག་གནང་བྱུང་། ངའི་བསམ་པར་སྤྱི་
ཁྱབ་འགན་འཛིན་ཁོང་ནི་ཆབ་སྲིད་ཀྱི་འགོ་འཛིན་ཞིག་ཡིན་དུས། ཁོང་གིས་
སློབ་གསོའི་རིག་གནས་འདིའི་ཐོག་དེ་ཙམ་མཁྱེན་རྟོགས་ཡོད་ན་དྲན་བྱུང་།
ཕྱིས་སུ་ཁོང་གི་བུ་ཡོ་རོབ་ཏུ་སློབ་སྦྱོང་བྱེད་དུ་བཏང་ཡོད་པ་ཤེས་སྐབས་ཁོང་
ཤེས་ཡོན་ལམ་ལུགས་གསར་པའི་ཐོག་དོ་སྣང་ཡོད་པ་ཤེས་བྱུང་།
མཚན་མོ་དེར་དགེ་རྒན་གཉིས་གསུམ་ངའི་འགྲམ་དུ་ཕེབས། ཁོང་ཚོས་
སྤྱི་ཁྱབ་འགན་འཛིན་གྱིས་གང་གསུངས་ཡོད་མེད་ཐད་ཤེས་འདོད་བྱེད། དེ་
དུས་ཤེས་ཡོན་འགན་འཛིན་གྱིས་ང་ལ་ཕྱག་བྲིས་ཤིག་བསྐུར་འདུག །དེའི་
ནང་ང་ཁོང་གི་དྲུང་དུ་མགྱོགས་པོ་ཡོང་དགོས་ཚུལ་བཀོད་འདུག་པས།
ང་ཁོང་གི་དྲུང་དུ་ཕྱིན། ཤེས་ཡོན་འགན་འཛིན་ཁོང་ཐུགས་སྤྲོ་པོའི་ངང་
བཞུགས་འདུག།ཁོང་གིས་ང་ལ་རྐུབ་སྟེགས་གནང་ནས་“མར་བཞུགས་དང་”
གསུངས།“དེ་ཉིན་འཁྲབ་སྟོན་བྱེད་སྐབས་ཁྱེད་ཀྱི་སློབ་ཕྲུག་གཅིག་གིས་ཀྱང་
བློ་འཛིན་བྱས་ཡོད་མ་རེད་དམ་” ཞེས་དྲིས་བྱུང་། “རྒན་ཁྱེད་ཀྱིས་ཁོ་ཚོས་
བྱས་ཡོད་ཀྱི་རེད་དགོངས་ཀྱི་འདུག་གམ།” ཞེས་ཕར་བཀའ་འདྲི་ཞུས་པས།
ཁོང་གིས་“བསམ་གྱི་མི་འདུག །འོན་ཀྱང་ཁོ་ཚོས་ཇི་ལྟར་བྱས་ནས་ཤེས་པ་
རེད་དམ། འཁྲབ་སྟོན་ཧ་ལས་པ་བྱས་སོང་” གསུངས། ངས་ཁོང་ལ་“གནད་
དོན་གཙོ་བོ་དེ་ཚོ་རེད།

94 ཉིན་མོའི་སྐར་མ།
དང་པོ་ངས་ཁོང་རྣམས་ལ་སྒྲུང་བཤད་པར། ཁོ་ཚོས་སྒྲུང་ལ་དགའ་མོས་
བྱས།ཁོ་ཚོས་རང་ཉིད་འཁྲབ་སྟོན་ནང་གི་ག་རེ་ཡིན་མིན་ཤེས་ནས་སྒྲུང་ནང་
འཛུལ་ཏེ། ཚོར་བ་དང་ལྡན་པའི་ངང་ནས་འཁྲབ་སྟོན་བྱས་ནས་སོ་སོ་ག་རེ་
ཡིན་པ་དེ་ཕྱི་ལ་བསྟན་པ་རེད་” ཞུས་པས། “འཁྲབ་སྟོན་དེ་སུས་བསླབ་པ་
རེད་དམ་” ཞེས་དྲིས་བྱུང་། ངས་“སུས་ཀྱང་བསླབ་ཡོད་པ་མ་རེད། བདུན་
ཕྲག་རེ་རེའི་ནང་ང་ཚོས་སྡིངས་ཆའི་སྟེང་འཁྲབ་སྟོན་བྱེད་ཀྱི་ཡོད། ངས་
ཀྱང་ཁོང་ཚོ་མཉམ་དུ་ཆ་ཤས་ལེན་གྱི་ཡོད། ཚན་པ་གང་ཞིག་འཁྲབ་དགོས་
ཀྱང་ངས་འཁྲབ་ཀྱི་ཡོད་ལ་འཁྲབ་ཀྱང་ཐུབ་ཀྱི་འདུག །ཁོ་ཚོས་ཀྱང་དེ་བཞིན་
འཁྲབ་ཀྱི་ཡོད་” ཅེས་ཞུས་པར། ཤེས་ཡོན་འགན་འཛིན་གྱིས་“དེ་ཇི་ལྟར་
བྱེད་ཐུབ་ཀྱི་རེད། ངས་མགོ་འཚོས་མ་སོང་" གསུངས་བྱུང་། ངས་ཁོང་ལ་
“ངའི་སློབ་ཕྲུག་རྣམས་དུས་རྒྱུན་ནས་དོ་སྣང་བྱས་ནས་སྡོད་ཀྱི་ཡོད་ཞུས་པ་
ཡིན། ལས་ཀ་བྱེད་མཁན་དང་རྩེད་མོ་རྩེ་མཁན། ཤིང་བཟོ་བ་དང་གདན་
བཟོ་མཁན་ཚང་མ་ཁོ་ཚོས་མཐོང་གི་ཡོད། མི་གཞན་གྱིས་གང་བཤད་པ་དེ་
ལ་ཁོ་ཚོས་ཡག་པོ་ཉན་ནས་དེ་ཡི་གཤིས་སྤྱོད་ལ་དོ་སྣང་བྱེད་ཀྱི་རེད།
སློབ་ཕྲུག་ལ་འཆར་སྣང་གི་ནུས་པ་ཡོད། འཆར་སྣང་ནས་བཅོས་སྒྱུར་
བྱས་པའི་རྗེས་ཉམས་མྱོང་ཡག་པོ་བསགས་ནས་རང་ཉིད་ཀྱི་འཁྲབ་ཚན་དེ་
འཁྲབ། ཁོ་ཚོས་རང་ཉིད་ཀྱི་སྐྱོན་ཆ་ངོས་འཛིན་དང་། རྒྱུན་དུ་རང་ཉིད་ཀྱི་
བསམ་བློ་དང་ཉམས་མྱོང་ལ་དོ་སྣང་ཡག་པོ་བྱས་ནས་སྡིངས་ཆའི་སྟེང་ཇི་
ལྟར་འཁྲབ་དགོས་པ་ཤེས་ཀྱི་ཡོད་” ཅེས་ཞུས་པ་ཡིན། ཤེས་ཡོན་འགན་
འཛིན་གྱིས་“འདི་དངོས་གནས་དཀའ་མོ་འདུག་” གསུངས། “ཁོང་ཚོས་

ལེའུ་གསུམ་པ།95
འདི་མགོ་འཚོས་ཀྱི་ཡོད་པ་རེད། འདི་ངའི་དཔྱད་པ་བྱས་པའི་འབྲས་བུ་ཡིན”
ཞེས་ཞུས། ཤེས་ཡོན་འགན་འཛིན་གྱིས་“ཡག་པོ་འདུག །གང་ལྟར་ཁྱེད་
ཀྱིས་སློབ་ཕྲུག་རྣམས་ཀྱིས་ངོ་མཚར་ལྡན་པའི་འཁྲབ་སྟོན་བྱས་སོང་། དེའི་
རྐྱེན་གྱིས་སྤྱི་ཁྱབ་འགན་འཛིན་ཁོང་ཡང་ཐུགས་སྤྲོ་པོ་བྱུང་འདུག་” གསུངས་
པར། ངས་ཁོང་ལ་“གལ་སྲིད་སྤྱི་ཁྱབ་འགན་འཛིན་ཁོང་ཐུགས་མཉེས་པོ་
མ་བྱུང་ནའང་ངས་ལས་འགུལ་འདི་མུ་མཐུད་ནས་སྤེལ་གྱི་རེད་” ཞུས་པས།
ཁོང་གིས་“ཁྱེད་ཀྱིས་གནས་ཚུལ་འདིའི་ཐོག་ཕྲན་ལ་ནམ་ཡང་གསུངས་
མ་བྱུང་ལ། སློབ་གྲྭའི་དགེ་ཆེ་དང་དགེ་རྒན་གཞན་སུ་ལའང་འདིའི་སྐོར་
གོ་རྟོགས་མི་འདུག་” ཅེས་གསུངས་བྱུང་། ངས་“འདི་བདེན་པ་རེད། ངས་
སུ་གཅིག་ལའང་འཁྲབ་སྟོན་འདི་སྐོར་ལ་ལབ་མེད། དགེ་རྒན་ཚང་མས་ང་
དུས་ཚོད་ཆུད་ཟོས་སུ་གཏོང་མཁན་གྱི་དགེ་རྒན་ཞིག་ལ་ངོས་འཛིན་བྱེད་ཀྱི་
ཡོད། ཁོང་ཚོ་ལོ་འཁོར་ཡིག་རྒྱུགས་གྲ་སྒྲིག་བྱ་རྒྱུར་ཁོ་ནར་མགོ་འཁོར་ནས་
སྡོད་ཀྱི་ཡོད་” ཅེས་ཞུས་པ་ཡིན། ཁོང་གིས་“འོན་ཀྱང་ཉིན་གཅིག་གནས་
ཚུལ་འདིའི་སྐོར་ཁོང་ཚོས་མཁྱེན་རྒྱུ་ཡིན་པ་ངེས་གཏན་རེད་” ཅེས་གསུངས་
པ་ན། ངས་“མ་རེད་རྒན་ལགས། ཁོང་ཚོས་མཁྱེན་གྱི་མ་རེད། བདུན་ཕྲག་
རེའི་ནང་ང་ཚོ་ཚང་མ་ཕྱི་རུ་གོམ་པ་རྒྱག་པར་འགྲོ་གི་ཡོད། ང་ཚོའི་བྱེད་སྒོ་
འདི་སྐབས་དེར་ཁོ་ཚོ་སྤྲོ་སྐྱིད་ཡོང་རྒྱུའི་ཆེད་དུ་གྲ་སྒྲིག་བྱས་ཤིང་མལ་ཁྲིའི་
སྟེང་དུ་གདན་གྱིས་ཡོལ་བ་བཟོས།
སློབ་ཕྲུག་གཉིས་ཟུར་དུ་ལངས་ནས་ཡོལ་བ་འཇུས་ནས་སྡོད་པ་དང་།
འཁྲབ་སྟོན་པ་རྣམས་ཟུར་གཅིག་ཏུ་སྡོད་ཀྱི་ཡོད་ལ། ཕྱོགས་གཞན་དུ་ཁོ་ཚོ་

96 ཉིན་མོའི་སྐར་མ།
ལྟད་མོ་ལྟ་མཁན་མང་ཚོགས་ནང་བཞིན་སྡོད་ཀྱི་རེད་” ཅེས་ཞུས་པས། ཁོང་
གིས་“ཁྱེད་ཀྱིས་དངོས་གནས་དེ་འདྲ་བྱས་པ་ཡིན་ནམ་” ཞེས་དྲིས་པ་ན།
ངས་“ལགས་འོ། འགན་འཛིན་ལགས། ངས་བྱས་པ་ཡིན་” ཞེས་ཞུས། ཤེས་
ཡོན་འགན་འཛིན་གྱིས། “བྱས་ན་གཏམ་བརྗོད་འཁྲབ་པའི་ཐོག་ནས་བྱེད་སྒོ་
འདི་སློབ་གྲྭའི་འཛིན་གྲྭ་ཡོངས་ལ་ལག་བསྟར་བྱས་ན་གང་འདྲ་འདུག །སྤྱི་
ཁྱབ་འགན་འཛིན་མཆོག་ཀྱང་ཐབས་ལམ་འདི་འདྲ་ལ་ཧ་ཅང་མཉེས་པོ་
གནང་ཞིང་། བྱེད་སྒོ་འདི་ངོ་མ་སྤྲོ་སྣང་ལྡན་པ་ཞིག་རེད་འདུག
ངག་འདོན་བྱེད་རྒྱུ་འདི་མཐའ་གཅིག་ཏུ་མི་མཁོ་བ་བཟོས་ན་ཇི་འདྲ་
འདུག་གམ་” ཞེས་དྲིས་བྱུང་། “ངའི་འཛིན་གྲྭ་ནང་ངག་འདོན་བྱ་རྒྱུ་འདི་སྔ་
ས་ནས་མཚམས་འཇོག་བྱས་ཟིན།གལ་ཏེ་འཛིན་གྲྭ་གཞན་ལའང་ངག་འདོན་
བྱ་རྒྱུ་འདི་མཚམས་འཇོག་བྱས་ན་དངོས་གནས་ང་སེམས་སྐྱིད་པོ་ཡོང་ས་
རེད་” ཅེས་ཞུས་པ་ཡིན། ཁོང་གིས་“འདི་ང་ཚོས་ངེས་པར་དུ་བྱེད་ཐུབ་ཀྱི་
རེད་ལ། བློ་འཛིན་བྱ་རྒྱུ་འདི་ཕན་ཐོགས་མེད་པའི་སློབ་ཁྲིད་ཐབས་ལམ་ཞིག་
ཡིན་པར་སྤྱི་ཁྱབ་འགན་འཛིན་གྱིས་མོས་མཐུན་གནང་གི་འདུག །ང་རང་
གིས་ཀྱང་ཆུང་དུས་བློ་འཛིན་ཇི་ལྟར་བྱེད་ཀྱི་ཡོད་པ་ད་ལྟའང་གསལ་པོ་དྲན་
སོས་ཀྱི་འདུག །སྐབས་དེ་དུས་ང་བློ་རིག་གསལ་པོ་ཡོད་རྐྱེན་བློ་འཛིན་བྱེད་
སྐབས་ང་ལ་དཀའ་ངལ་དེ་ཙམ་འཕྲད་མ་སོང་།ཡིན་ན་ཡང་། སློབ་ཕྲུག་རིག་
པ་ཞན་པ་རྣམས་ལ་དཀའ་ངལ་ཆེན་པོ་འཕྲད་པར་མ་ཟད་ཁ་ཤས་དམྱལ་
ཁམས་ལ་སླེབས་པ་བཞིན་ཚོར་མྱོང་འདུག་” ཅེས་གསུངས། སྐབས་དེ་དུས་
ང་ཧ་ལས་སོང་། སྤྱི་ཁྱབ་འགན་འཛིན་མཆོག་སློབ་གྲྭར་འཚམས་གཟིགས་

ལེའུ་གསུམ་པ།97
སུ་ཕེབས་པ་འདི་ཡག་པོ་ཞིག་བྱུང་འདུག་དྲན། ང་ལ་མཚོན་ན་འདི་ནི་ངའི་
ཚོད་ལྟའི་ཉམས་མྱོང་གསར་པ་ཞིག་ཡིན།
༈ སློབ་གྲྭའི་ལོ་འཁོར་ཡིག་རྒྱུགས་དེ་ཉེ་འགྲམ་དུ་སླེབས་ཤིང་། འཛིན་གྲྭ་
གཞན་གྱི་སློབ་ཕྲུག་རྣམས་སློབ་ཚན་བསྐྱར་སྦྱོང་བྱེད་ཀྱི་འདུག །རྒྱལ་རབས་
དང་ས་ཁམས་རིག་པ། ཨང་རྩིས་དང་སྐད་ཡིག་སློབ་ཚན་རྣམས་ཡང་ཡང་
བློ་འཛིན་བྱེད་ཀྱི་འདུག །རྩ་འཛིན་སློབ་ཚན་རྣམས་ཆ་ཚང་བསླབས་ཚར་
འདུག །ཡིན་ཡང་ང་ལྷག་བསྡད་ཡོད། ཡིག་རྒྱུགས་ཀྱི་ཐད་ལ་ང་རྗེས་ལུས་
ཐེབས་བསྡད་ཡོད། ངའི་འཛིན་གྲྭའི་སློབ་ཕྲུག་རྣམས་ཡིག་རྒྱུགས་གཏོང་
དགོས་པ་དང་། ཁོང་ཚོ་ལ་བསྐྱར་སྦྱོང་བྱ་རྒྱུའི་ཆེད་དུ་དུས་ཚོད་ཁ་སྐོང་སྤྲད་
མེད། དེའི་ཆེད་དུ་དུས་ཚོད་བཏོན་ནས་ངས་སློབ་ཕྲུག་རྣམས་ལ་ཉིན་མཐའ་
མ་བར་དུ་སློབ་ཁྲིད་བྱ་རྒྱུ་ཡིན། རྒྱུ་མཚན་ནི་ཁོང་ཚོས་འཛིན་གྲྭའི་ནང་གང་
བསླབས་པ་རྣམས་ཁོང་ཚོ་རང་ཉིད་ཀྱི་བསྐྱར་སྦྱོང་བྱེད་དགོས་ལ། འཛིན་
གྲྭའི་ནང་དུའང་བསྐྱར་སྦྱོང་བྱེད་དགོས་པའི་ཁོར་ཡུག་བསྐྲུན་རྒྱུ་ཡིན། ང་
ཚོས་ཨནཏ་ཀ་ལྡི་(Antakadi) ཡི་རྩེད་མོ་དེ་རྩེས་པ་ཡིན། སྤྱིར་རྩེད་མོ་
འདི་ནི་རུ་ཁག་གཅིག་གིས་སྙན་ངག་ཚིགས་བཅད་གཅིག་སྐྱོར་དགོས་པ་
དང་། ཚིགས་བཅད་དེ་ཡི་ཚིག་འབྲུ་མཐའ་མ་དེ་ནས་རུ་ཁག་གཞན་དེས་
སྙན་ཚིག་གསར་པ་གཞན་ཞིག་སྐྱོར་དགོས། དེ་འདྲ་བྱས་ནས་ང་ཚོས་སྙན་
ཚིག་རྣམས་ཡང་ཡང་བསྐྱར་སྦྱོང་བྱས།

98 ཉིན་མོའི་སྐར་མ།
འོན་ཀྱང་། ངས་ད་བར་ས་ཁམས་རིག་པ་དང་། ཚན་རིག །ད་དུང་བརྡ་
སྤྲོད་སློབ་ཚན་སོགས་ཕྲན་བུ་ཙམ་ཡང་བསླབས་མེད། དང་པོ་བརྡ་སྤྲོད་སློབ་
ཚན་འཁྲིད་དགོས་བསམ་བྱུང་། རྒྱུ་མཚན་ནི་བརྡ་སྤྲོད་སློབ་ཚན་དེ་ལ་སློབ་
ཕྲུག་མང་པོ་ཞིག་གིས་དེ་ཙམ་དགའ་པོ་མི་བྱེད་པར། སློབ་ཚན་འདི་དཀའ་
ལས་ཁག་པོ་ཞིག་ལ་ངོས་འཛིན་བྱེད་སྲོལ་ཡོད། མ་གཞི་ནས་འཛིན་གྲྭ་བཞི་
པའི་སློབ་ཕྲུག་རྣམས་ཀྱིས་སློབ་ཚན་འདི་ལ་ག་རེ་བྱས་ནས་དགའ་པོ་བྱེད་
དགོས་རེད། འདི་ལ་དམིགས་བསལ་གྱི་དོ་སྣང་བྱེད་དགོས་དོན་གང་འདུག །
ལོ་ཚད་དང་གནས་སྐབས་འདི་འདྲ་ལ་དོ་དབྱིངས་མེད་པའི་སློབ་ཚན་འདི་
འདྲ་བསླབས་ན་ཁོ་ཚོས་སློབ་ཚན་འདིའི་བཅུད་ཇི་ལྟར་ལེན་ཐུབ་བམ། དེ་
ལ་དོ་སྣང་ཇི་ལྟར་སླེབས་ཐུབ་ཀྱི་རེད་ལ་བེད་སྤྱོད་ཀྱང་ཇི་ལྟར་གཏོང་ཐུབ་
བམ། ངས་ཅི་ཞིག་ཤེས་ཀྱི་ཡོད་ཟེར་ན་བརྡ་སྤྲོད་སློབ་ཚན་དེ་འཛིན་རིམ་ཆེ་
བའི་སློབ་ཕྲུག་རྣམས་ལ་སློབ་དགོས་པ་དང་། དེ་ཡང་སྐད་ཡིག་སློབ་ཚན་ལ་
དོ་སྣང་ཡོད་མཁན་རྣམས་ལ་སློབ་དགོས། སློབ་ཕྲུག་ཆུང་བ་རྣམས་ལ་ཉོབ་
སྣང་སྐྱེ་རུ་འཇུག་མཁན་གྱི་སློབ་ཚན་འདི་ག་རེ་ཡིན་ཟེར་ནས་སློབ་དགོས་
རེད་དམ། སློབ་ཚན་འདི་ཧ་ཅང་ཁག་པོ་ཡང་ཡོད་པས། འདིའི་ཚབ་ཏུ་སློབ་
ཚན་གཞན་ཁག་མང་པོ་སྦྱོང་རྒྱུ་ཡོད།
བརྡ་སྤྲོད་ཡིག་རྒྱུགས་ཀྱི་ཆེད་དུ་སློབ་ཕྲུག་རྣམས་ལ་སྦྱོང་བརྡར་སྤྲོད་
དགོས། ད་ལྟའི་གནས་བབས་འདིའི་ནང་ཁོ་ཚོར་བརྡ་སྤྲོད་སློབ་ཚན་འདི་ཇི་
ལྟར་ཁྲིད་དགོས་མིན་མིག་དཔེ་ཞིག་བསྟན་ན་བསམས་ནས། བརྡ་སྤྲོད་ཀྱི་
སློབ་དེབ་དེ་ཞིབ་ཕྲ་བཀླགས་པ་ཡིན།ང་རང་གི་འཆར་གཞི་བཀོད་པ་བཞིན་

ལེའུ་གསུམ་པ།99
འགྲོ་ཐུབ་ཀྱི་ཡོད་མེད་ཐེ་ཚོམ་སྐྱེས་བྱུང་། མིང་ཚིག་དང་བྱ་ཚིག་གཉིས་ཀྱི་
མཚན་ཉིད་བློ་འཛིན་བྱེད་ཐུབ་ཀྱང་། མཚན་ཉིད་སྦྱོང་མཁན་དེ་ཡིས་གསར་
པ་ཅི་ཡང་ཤེས་ཀྱི་མ་རེད། དེ་སྔ་སློབ་གྲྭའི་ནང་ང་རང་ལོ་ག་ཚོད་སྐབས་
ལ་བརྡ་སྤྲོད་བསླབས་ཡོད་པ་ད་ལྟ་དྲན་པ་ཡག་པོ་སོས་ཀྱི་མི་འདུག །ཚིག་
འབྲུ་ཁ་ཤས་ཤིག་ད་ལྟའང་དྲན་སོས་ཀྱི་འདུག །དགེ་རྒན་གྱིས་སློབ་ཕྲུག་ལ་
ནང་དོན་རྟོགས་པའི་ཐོག་ནས་བློ་འཛིན་བྱེད་འཇུག་མཁན་མེད། ད་ལྟ་ལག་
བསྟར་བྱེད་བཞིན་པའི་བརྡ་སྤྲོད་སློབ་ཚན་ཁྲིད་ཐབས་ལ་འགལ་ཟླ་ཡོད་
པས། སློབ་ཚན་འདི་ཐབས་ལམ་གསར་པའི་ཐོག་ནས་ཇི་ལྟར་བསླབ་དགོས་
མིན་སྐོར་བསམ་བློ་བཏང་ཞིང་། གནད་དོན་དེར་བསམ་བློ་ཞིབ་ཚགས་
བཏང་ནས་འཆར་གཞི་བསྒྲིགས་པ་ཡིན། ཁོ་ཚོའི་བློ་མགུ་ནུས་པའི་རྩེད་མོ་
ཆུང་ཆུང་ཞིག་ཆེད་དུ་གྲ་སྒྲིག་བྱས་པས། ཟླ་བ་གཉིས་ཀྱི་ནང་ཁོ་ཚོས་མིང་
ཚིག་དང་མིང་ཚབ། རྒྱན་ཚིག་དང་བྱ་ཚིག །བྱ་བའི་རྒྱན་ཚིག་རྣམས་ངོས་
འཛིན་བྱེད་ཐུབ་སོང་ལ། ངོ་རྟགས་ཆོད་རྒྱུ་ཡང་ཤེས་འདུག །དེ་བཞིན་ཉུང་
ཚིག་དང་མང་ཚིག་གཉིས་ཀྱི་ཁྱད་པར་དང་། ཕོ་མོའི་མཚན་ཉིད་གཉིས་ཀྱི་
ཁྱད་པར་བཅས་ཤེས་སོང་།
ཉིན་གཅིག་ཤེས་རིག་འགན་འཛིན་མཆོག་གཟིགས་སྐོར་ལ་ཕེབས་
སྐབས། ངས་སློབ་ཚན་གྱི་དམིགས་ཡུལ་སྐོར་འགྲེལ་བཤད་ཞུས་པ་ཡིན། ངའི་
ལས་ཀ་བྱེད་སྟངས་ལ་གཟིགས་ནས་ཁོང་ཧ་ལས་འདུག “བྱས་ན་ཁྱེད་ཀྱིས་
སློབ་ཕྲུག་རྣམས་ལ་ཤོག་བྱང་རྩེ་རྒྱུ་བསླབ་པ་འདྲ། ཡིག་རྒྱུགས་ཉེ་འགྲམ་དུ
སླེབས་འདུག །ད་དུས་ཚོད་ཆུད་ཟོས་སུ་མ་གཏོང་། སློབ་ཁྲིད་བྱོས། ང་ཚོའི་

100 ཉིན་མོའི་སྐར་མ།
ཚོད་ལྟ་འདི་ངེས་པར་དུ་ལམ་ལྷོང་ཡོང་བ་བྱེད་དགོས། མ་རེད་དམ་” ཞེས་
གསུངས་བྱུང་། ངས་འཛུམ་ཆུང་ཞིག་བསྟན་ནས། “རྒན་ལགས། དེ་ངས་ཤེས་
ཀྱི་ཡོད། འཛིན་གྲྭའི་ནང་བརྡ་སྤྲོད་སློབ་ཚན་གང་བསླབས་པ་རྣམས་རྩེད་
མོ་བརྒྱུད་ནས་འཁྲིད་ཐབས་བྱེད་ཀྱི་ཡོད། ཁྱེད་ཀྱིས་ངའི་སློབ་ཕྲུག་རྣམས་
ལ་ཚོད་ལྟ་ཞིག་གནང་འདོད་འདུག་གམ་" ཞེས་ཞུས་པས། ཤེས་ཡོན་འགན་
འཛིན་གྱིས་སློབ་ཕྲུག་ལྷན་དུ་གླེང་མོལ་གནང་། ཁོ་ཚོས་འགན་འཛིན་གྱིས་
དྲི་བ་གང་གནང་བར་ལན་འདེབས་བྱས་པས། ཁོང་ཐུགས་བློ་ཁེངས་ནས་
“ཁྱེད་ཀྱིས་ལས་ཀ་ཡག་པོ་བྱེད་ཀྱི་ཡོད་པའི་ཚོར་སྣང་བྱུང་ཞེས
གསུངས་ཤིང་། ངའི་སློབ་ཁྲིད་ཀྱི་ཐབས་ལམ་ཅི་ཞིག་བེད་སྤྱོད་བྱེད་ཀྱི་ཡོད་
པ་མཁྱེན་འདོད་བྱུང་ནས་མུ་མཐུད་དེ་། “གལ་ཏེ་བརྡ་སྤྲོད་སློབ་ཚན་འདི་སྤྲོ་
སྣང་ཆེན་པོའི་ངང་ནས་སློབ་ཁྲིད་བྱེད་ཐུབ་ན་འཛིན་གྲྭ་ཡོངས་ལ་ཁྱེད་ཀྱི་
སློབ་ཁྲིད་ཐབས་ལམ་འདི་ལག་བསྟར་བྱེད་དགོས་འདུག་" ཅེས་གསུངས།
ཉིན་རྗེས་མ་དེ་གུང་སེང་རེད། ཤེས་ཡོན་འགན་འཛིན་གྱིས་ང་ཁྱིམ་དུ་
སྐད་བཏང་བར། ངས་སློབ་ཁྲིད་ཐབས་ལམ་ཡོངས་རྫོགས་ཁོང་ལ་ཞིབ་ཕྲ་
འགྲེལ་བརྗོད་ཞུས། དེ་བཞིན་སང་ཉིན་བསྐྱར་དུ་བརྡ་སྤྲོད་སློབ་ཚན་གྱི་སློབ་
ཁྲིད་ཐབས་ལམ་གྱི་འཆར་འགོད་ཡོངས་རྫོགས་ཁྱེར་ནས་ཤེས་ཡོན་འགན་
འཛིན་གྱི་དྲུང་དུ་བཅར་ཏེ། “རྒན་ལགས། ཤོག་བྱང་གྲུ་བཞི་མ་འདི་ངའི་སློབ་
ཁྲིད་ཡོ་བྱད་དང་ཤོས་དེ་ཡིན། ངས་ཕོ་ཚིག་རྣམས་ཟུར་གཅིག་ཏུ་བྲིས་ཡོད་
ལ༑ མོ་ཚིག་རྣམས་ཟུར་གཞན་དུ་བྲིས་ཡོད། ཁྱེད་ཀྱིས་མོ་ཚིག་ཆ་སྙོམས་པ་
དང་ཆ་མི་སྙོམས་པ་གཉིས་ཀ་ཤོག་བྱང་གྲུ་བཞི་མ་གཅིག་ནང་བྲིས་ཡོད་པར་

ལེའུ་གསུམ་པ། 101
ཐུགས་སྣང་ཡོང་གི་རེད་ལ། ལས་འགན་དང་པོ་ནི་ཤོག་བྱང་གྲུ་བཞི་མ་འདི་
སློབ་ཕྲུག་རྣམས་ལ་སྤྲོད་དགོས། ཁོ་ཚོས་ཤོག་བྱང་གྲུ་བཞི་མ་འདི་ཚར་མང་
པོ་བཀླགས་ན། ཁོ་ཚོས་ཕོ་མོ་གཉིས་ཀྱི་མིང་ཚིག་ལ་རྒྱུས་མངའ་སླེབས་པ་
དང་།ངས་ཕོ་ཚིག་དང་མོ་ཚིག་གཉིས་ཀྱི་མིང་བྱང་སྤྲད།ཁོ་ཚོས་ཕོ་ཚིག་དང་
མོ་ཚིག་ལ་དོ་སྣང་བྱས། འདི་ནི་ངའི་ཕོ་ཚིག་དང་མོ་ཚིག་གཉིས་ངོ་སྤྲོད་བྱེད་
སྟངས་དང་པོ་དེ་རེད་" ཅེས་ཞུས་པ་ཡིན། ཉིན་གཅིག་ངས་གླང་གི་མོ་ཚིག་
དེ་གང་ཡིན་ནམ་ཞེས་དྲིས་པས། ཁོ་ཚོས་'བ་ཕྱུགས།' རེད་ལབ་བྱུང་། ཡང་
སེང་གེ་ཡི་མོ་ཚིག་དེ་གང་རེད་དམ་ཞེས་འདྲི་དུས། ཁོ་ཚོས་'སེང་གེ་མོ།
ལབ་བྱུང་། དེ་བཞིན།
་བུ།' བུ་མོ།
‘སྐྱེས་པ།' = ‘སྐྱེས་མ།
ཁྱི་ཕོ། = ཁྱི་མོ།
བྱ་ཕོ། = བྱ་མོ།
ཞེས་ལབ་སོང་། དྲི་བ་དྲིས་ལན་དེ་འདི་ལྟ་བུའི་ངང་ནས་ཕྱིན། ངས་འཆར་
གཞི་འདི་ལེགས་པོ་གྲུབ། ངོ་སྤྲོད་དང་པོ་དེས་ཁོ་ཚོ་ལ་ཟུར་བརྡ་ཕྲན་བུ་ཞིག་
སྤྲད་ཡོད། དེ་རྗེས་རྩེད་མོ་གཞན་ཞིག་འགོ་བཙུགས་པ་ཡིན། ངས་ཕོའི་མིང་
ཚིག་རྣམས་ཤོག་བྱང་གྲུ་བཞི་མའི་སྟེང་དུ་བྲིས་ནས་ཁོ་ཚོར་དེ་ཡི་མོའི་མིང་
ཚིག་རྣམས་འབྲི་དགོས་ཞེས་ལབ་པ་ན། མང་ཆེ་བས་འགྲིག་པ་བྲིས་པ་ལས་
ནོར་བ་ཧ་ལམ་ཉུང་ཉུང་རེད་འདུག

102 ཉིན་མོའི་སྐར་མ།
དེའི་རྗེས་བསྐྱར་དུ་ངས་རྩེད་མོ་གཞན་ཞིག་གོ་སྒྲིག་བྱས་པ་ཡིན། དེ་
ཡང་སྒམ་ཆུང་གཅིག་གི་ནང་ངས་ཕོའི་མིང་ཚིག་དང་། སྒམ་ཆུང་གཞན་
དེ་ཡི་ནང་མོའི་མིང་ཚིག་བྲིས་ནས་ཁོ་ཚོར་སྤྲད་ནས། སློབ་ཕྲུག་རེ་རེ་ནས་
མིང་ཚིག་གཅིག་རེ་ཡར་ལེན་དགོས་པ་དང་། སྒམ་ཆུང་གཞན་དེ་ནས་དེའི་
འབྲེལ་ཚིག་དེ་མཐུན་སྦྱོར་བྱེད་དགོས་ཞེས་ལབ་པས། ཁོ་ཚོས་དཀའ་ངལ་
མེད་པའི་སྒོ་ནས་ཆུ་ཚོད་མང་པོར་རྩེད་མོ་དེ་རྩེས་ནས་ལུས། ཤེས་ཡོན་
འགན་འཛིན་གྱིས་“ཁོ་ཚོས་སྒམ་ཆུང་ཆ་གཅིག་དང་ལྷན་དུ་རྩེད་མོ་རྩེ་ནས་
ཇི་ལྟར་སྡོད་ཐུབ་པ་རེད་དམ་” ཞེས་དྲིས་པ་ན། ངས་“དེ་ཡི་ཆེད་དུ་ལམ་བུ་
གཞན་ཞིག་འཚོལ་དགོས་” ཞེས་ཞུས་ཏེ། འཛིན་ཁང་ཕྱོགས་གཅིག་ལ་སྒོར་
དབྱིབས་བཅུ་དང་།ཕྱོགས་གཞན་དེར་སྒོར་དབྱིབས་བཅུ་བྲིས།སྒོར་དབྱིབས་
གཅིག་གི་ནང་མོའི་མིང་ཚིག་དང་། སྒོར་དབྱིབས་གཞན་དེའི་ནང་ཕོའི་མིང་
ཚིག་བཞག་སྟེ། རུ་ཁག་གཅིག་ནས་སློབ་ཕྲུག་གཅིག་གིས་ཤོག་བྱང་གཅིག་
ཡར་བླངས་ནས་དེ་དང་མཚུངས་པའི་ཕོ་མོའི་རྟགས་ཀྱི་དབྱེ་བ་གཞན་ལྷན་
དུ་ཆ་བསྒྲིགས་ནས་ཤོག་བྱང་དེ་ས་ཆ་དེ་རང་དུ་འཇོག་དགོས། ཤོག་བྱང་ཆ་
ཚང་ཆ་བསྒྲིགས་ཚར་ན་རྩེད་མོ་དེ་མཇུག་བསྒྲིལ་བ་རེད། དེ་རྗེས་སླར་ཡང་
ངས་རྩེད་མོ་དེ་འགོ་འཛུགས་ཀྱི་ཡིན། གལ་ཏེ་སློབ་ཕྲུག་གཉིས་རྩེད་མོ་འདི་
རྩེ་རྒྱུའི་འདོད་པ་ཡོད་ན་ཁོ་ཚོ་གཉིས་ཀས་སྒམ་ཆུང་དེ་ཉར་དགོས། དེ་རྗེས་
ཕོའི་མིང་ཚིག་དང་མོའི་མིང་ཚིག་གཉིས་མཐུན་སྦྱོར་བྱེད་དགོས།” ཞེས་
བཤད་པ་ཡིན།

ལེའུ་གསུམ་པ། 103
ཤེས་ཡོན་འགན་འཛིན་གྱིས་་“རྩེད་མོ་འདི་ནི་བློ་ལ་འཐད་པོ་ཞིག་
འདུག །འོན་ཀྱང་། ཁྱེད་ཀྱི་མ་ནིང་གི་རྟགས་དེ་ཚོ་ཇི་ལྟར་བསླབས་པ་ཡིན”
ཞེས་དྲིས་པ་ན། ངས་ཁོ་ཚོས་ནམ་ཞིག་ཕོ་ཚིག་དང་མོ་ཚིག་གཉིས་ལ་རྒྱུས་
མངའ་ལོན་དུས། ངས་ནག་པང་སྟེང་དུ་་མ་ནིང་རྟགས་ཀྱི་མིང་ཚིག་བརྗོད་
གཞིར་བྲིས་ནས་དེའི་འོག་ཏུ་རྐུབ་སྟེགས་དང་། རྒྱ་ལྕོག་དང་། ཤེལ་ཏོག་དང་
ཕྱིས་རས་སོགས་བྲིས་པ་ཡིན། ཁོང་ཚོས་ཚིག་དེ་དག་ཀློག་དུས་ཡ་མཚན་
ཆེན་པོ་སྐྱེས་ནས་དེ་ཚོའི་རྟགས་གང་ཡིན་ནམ་དྲན། སློབ་ཕྲུག་ཁོང་ཚོས་
མིང་ཚིག་དེ་རྣམས་རྟགས་གང་གི་ཁོངས་སུ་འཇོག་དགོས་མིན་མི་ཤེས། དེར་
བརྟེན་ངས་མིང་ཚིག་འདི་དག་ལ་མ་ནིང་གི་རྟགས་ཟེར་གྱི་རེད་ལབ་ནས་
འགྲེལ་བཤད་བརྒྱབ། དེ་རྗེས་སླར་ཡང་ངས་་མ་ནིང་རྟགས་ཀྱི་མིང་ཚིག
ཅེས་པའི་ཡིག་འབྲུ་དེ་ནག་པང་གི་སྟེང་དུ་བྲིས་མ་ཐག །“སློབ་ཕྲུག་གཅིག་
གིས་མ་ནིང་གི་རྟགས་ཟེར་ན་ག་རེ་རེད་དམ་” ཞེས་དྲིས་པས། ངས་“ཕོ་
ཚིག་དང་མོ་ཚིག་གཉིས་ཀ་མིན་པ་ལ་མ་ནིང་གི་རྟགས་ཟེར་གྱི་རེད་” ཅེས་
ལན་བཏབ་པ་ཡིན།
སྐབས་དེར། ཁོང་ཚོས་མ་ནིང་གི་རྟགས་སྐོར་ནང་དོན་རྟོགས་པའི་
རྣམ་པ་བསྟན་པས། “ངས་ལམ་སང་ཁོ་ཚོར་གཡམ་བྱང་སྟེང་དུ་དཀར་ཐིག་
གསུམ་འབྲི་དགོས་ལ། དཀར་ཐིག་གཅིག་གི་སྟེང་དུ་ཕོ་ཚིག་དང་། གཞན་
དེར་མོ་ཚིག།དཀར་ཐིག་མཐའ་མ་དེའི་སྟེང་དུ་མ་ནིང་རྟགས་ཀྱི་མིང་ཚིག་
འབྲི་དགོས་” ཞེས་བཤད་དེ། མིང་ཚིག་དྲུག་ཅུ་ཙམ་དཔོད་བྲིས་བཏང་ནས་
དཀར་ཐིག་ཐོག་འབྲི་རུ་བཅུག་པ་ཡིན། ཧ་ལས་པ་ཞིག་ལ་སློབ་ཕྲུག་མང་

104 ཉིན་མོའི་སྐར་མ།
ཆེ་བས་ནོར་འཁྲུལ་ཧ་ལམ་བཟོས་མི་འདུག །མཐའ་སྡོམ་དེར་ཁོ་ཚོར་ཕོ་
མོ་སོ་སོའི་མཚན་ཉིད་མགོ་ཡག་པོ་མ་འཚོས་སྔོན་དུ། མིང་ཚིག་རྣམས་ལ་
རྒྱུས་མངའ་ཡོད་པ་བཟོ་ཐུབ་ན་དེ་དགེ་མཚན་ཆེ་བ་ཡོད་སྐོར་འགྲེལ་བཤད་
བརྒྱབ་པ་དང་། དེ་རྩེད་མོ་བརྒྱུད་ནས་སློབ་ཁྲིད་བྱས་ན་མགོ་ལེགས་པར་
འཚོས་ཐུབ་ཀྱི་རེད། ཕོ་མོའི་མཚན་ཉིད་དང་དེའི་སྒྲིག་གཞི་རྣམས་ཕྱིས་སུ་
ག་ལེར་བསླབས་ནའང་འགྲིག་གི་ཡོད་” ཅེས་ཞུས་པ་ཡིན། ཤེས་ཡོན་འགན་
འཛིན་གྱིས་“ཁོ་ཚོས་མིང་ཚིག་དེ་ཕོ་མོ་སོགས་ཀྱི་རྟགས་གང་དུ་ངེས་མིན་
བརྟག་ཆེད་དུ་མིང་ཚབ་ཏུ།ཁོ།མོ།དེ་གསུམ་པོ་གང་ཞིག་བེད་སྤྱོད་བྱས་ཡོད་
མེད་དྲིས་ཆོག་གི་རེད་”ཅེས་གསུངས།
“ནང་དོན་མ་རྟོགས་པར་བློ་འཛིན་བྱ་རྒྱུ་འདི་ཐབས་ལམ་རགས་པ་ཞིག་
གོ ༑ད་ལྟ་ཁོ་ཚོས་ཕྲན་བུ་མགོ་འཚོས་ཡོད། ཁོང་ཚོར་སྤྲོ་སྣང་ཡོང་བའི་ཆེད་
དུ་་ཁོ་་དང་” མོ་་རྣམས་ཚོད་ལྟ་བྱེད་རྒྱུ་དེ་རྩེད་མོའི་རྣམ་པའི་སྒོ་ནས་
བསླབས་ན་འགྲིག་གི་རེད” ཅེས་ཞུས་པས། ཤེས་ཡོན་འགན་འཛིན་གྱིས་“c
ཧ་ཅང་ཡག་པོ་འདུག །རྒན་ཁྱེད་ཀྱིས་གཞན་ཅི་ཞིག་བྱས་ཡོད་དམ་” %
དྲིས་པ་ན། “ངས་ཉུང་ཚིག་དང་མང་ཚིག་རྣམས་ཁྲིད་ཡིན་” ལབ་ཚེ་། ཁོང་
གིས་“བྱས་ན་ཁྱེད་ཀྱིས་དེའི་ཆེད་དུའང་རྩེད་མོ་ཞིག་བཟོས་ཡོད་དམ་” ཞེས་
དྲིས་པར། ངས་“ལགས་འོ་རྒན་ལགས། ཉུང་ཚིག་གི་ཤོག་བྱང་འཁྱེར་བའི་
སློབ་ཕྲུག་དེས་མང་ཚིག་ཡོད་པའི་ཤོག་བྱང་བཙལ་ནས་སྒྲིག་སྦྱོར་བྱེད་དགོས་
ཀྱི་ཡོད་” ཅེས་ཞུས་པ་ཡིན། ཤེས་ཡོན་འགན་འཛིན་གྱིས་“ངས་བལྟས་ནས་
བསྡད་ཡོད། བྱས་ན་ཁྱེད་ཀྱིས་མིང་ཚིག་དང་བྱ་ཚིག་གཉིས་ཇི་ལྟར་བསླབས་

ལེའུ་གསུམ་པ། 105
པ་ཡིན་ནམ་” ཞེས་དྲིས་པ་དང་།ངས་“དང་པོ་བྱ་ཚིག་བསླབས་ཡིན།ཁོ་ཚོས་
བྱ་ཚིག་ཇི་ལྟར་ཀློག་དགོས་མིན་ཤེས་ཀྱི་ཡོད་ཅིང་། ངས་ནག་པང་སྟེང་དུ་གང་
བྲིས་ནའང་དེ་ཁོ་ཚོས་བྱ་བ་བྱེད་དགོས་ལ་འཁྲབ་སྟོན་ཡང་བྱེད་དགོས། ངས་
སློབ་ཕྲུག་སུ་ཡི་མིང་བཏོན་ན་དེ་ཡིས་བྱ་བ་དེ་བྱེད་དགོས་” ཞེས་བཤད་ཞོར་
དུ་ནག་པང་སྟེང་བྱ་ཚིག་“ལངས་པ་" ཞེས་བྲིས་ཡིན། དེ་རྗེས་མུ་མཐུད་ནས་
བྱ་ཚིག་“སྡོད་པ།” “རྒྱུག་པ།” “གོམ་པ་རྒྱག་པ།” “འཁྲབ་པ།” “ཀློག” “ཤོད།”
“རྩེས།” “ལྷུང་།” “མཆོངས་།” “འགུལ།” སོགས་བྲིས་པ་ཡིན།
སློབ་ཕྲུག་ཚོས་བྱེད་སྒོ་འདི་རིགས་ལ་ཧ་ཅང་དགའ་པོ་བྱེད་པ་མ་ཟད།
ཁོང་ཚོས་དེ་ལྟ་བུའི་བྱ་ཚིག་མང་ཙམ་བརྗོད་རོགས་ལབ་བྱུང་། ངས་མུ་མཐུད་
ནས་ནག་པང་སྟེང་བྱ་ཚིག་འདྲ་མིན་བྲིས་པ་དང་། ཁོང་ཚོས་ཀྱང་དེ་དེ་
བཞིན་དུ་རྣམ་འགྱུར་བསྟན།
D
སློབ་ཕྲུག་ཚོས་ཤོག་བྱང་སྟེང་དུ་བཀོད་པའི་བྱ་ཚིག་ལྟར་ཞབས་བྲོ་འཁྲབ་པ་དང་མཆོང་
རྒྱག་རྒྱག ད་དུང་བྲོས་འགྲོ་བ་དང་ས་ལ་རིལ་བ་སོགས་བྱས།

106 ཉིན་མོའི་སྐར་མ།
ཉིན་རྗེས་མ་དེར་ཤོག་བྱང་སྟེང་དུ་བྱ་ཚིག “སྡོད།” “ལངས།” “རྒྱུགས་” སོགས་
མིང་བྲིས་ཏེ་བྱ་ཚིག་འགའ་ཤས་ཀྱི་མིང་བྲིས་པ་ཡིན། ཉིན་གསུམ་པ་དེར་
ངས་སྒམ་ཆུང་ཞིག་གི་ཕྱི་ལ་“བྱ་ཚིག་གི་མཛོད།” ཅེས་བྲིས་ཏེ་སྒམ་ཆུང་དེ་
ཁྱེར་ནས་ཡོང་བ་ཡིན། ཁོང་ཚོས་སྒམ་ཆུང་དེ་ཁ་ཕྱེ་ནས་ཤོག་བྱང་སྟེང་དུ་
བྲིས་པའི་བྱ་ཚིག་རྣམས་ཡར་བླངས་ནས་བལྟས་ཏེ་འཁྲབ་སྟོན་བྱེད་དུ་བཅུག་
པ་ལྟར། སློབ་ཕྲུག་ཁ་ཤས་ཀྱིས་བྱ་ཚིག་ལ་བལྟས་ནས་གཞས་འཁྲབ་སོང་ལ།
ཡང་ལ་ལས་ཡར་མར་མཆོང་རྒྱུག་བྱས། ཁ་ཤས་ཀྱིས་བང་རྩལ་རྒྱུགས་སོང་ལ་
ཡང་ཁ་ཤས་ས་ལ་འགྱེལ།ངས་ཁོ་ཚོར་སོ་སོའི་སེམས་ནང་བྱ་ཚིག་གང་འཁོར་
བ་རྣམས་ཡིག་ཐོག་ཏུ་འགོད་དགོས་ཞེས་བཤད་པ་ལྟར། ཁོང་ཚོས་བྱ་ཚིག་
གསར་པ་འགའ་བྲིས་སོང་།
དེ་ནས་ངས་རྩེད་མོ་གསར་པ་ཞིག་འགོ་བཙུགས་ཤིང་། “ ངས་སློབ་
ཕྲུག་གཅིག་ལ་བྱ་བ་གཅིག་བྱེད་འཇུག་གི་ཡིན། སློབ་ཕྲུག་ཁོས་ག་རེ་བྱེད་
ཀྱི་ཡོད་མེད་ཁྱེད་ཚོས་ཤེས་པར་བྱས་ཏེ། དེའི་བྱ་ཚིག་ནག་པང་སྟེང་དུ་འབྲི་
དགོས ”ལབ་པ་ཡིན། ངས་ཇགཇཱབན་ལ་བང་ཁ་རྒྱུགས་ལབ་པ་ལྟར་ཁོས་
རྒྱུགས་སོང་། ངས་སློབ་ཕྲུག་རྣམས་ལ་ཇགཇཱབན་གྱིས་གང་བྱེད་ཀྱི་འདུག་
ཅེས་དྲིས་པར་ཁོང་ཚོས་ཁོང་བང་ཁ་རྒྱུག་གི་འདུག་ཅེས་ལན་བཏབ། ཡང་
ངས་སློབ་ཕྲུག་གཞན་ཞིག་ལ་ཁོས་ཅི་ཞིག་བྱེད་ཀྱི་འདུག་ཅེས་དྲིས་པ་ན།
ཁོས། ཇགཇཱ་བང་རྒྱུག་གི་འདུག་ཅེས་ལན་བཏབ། དེ་རྗེས་ངས་སློབ་ཕྲུག་
ཁག་གཅིག་ལ་བྱ་ཚིག །“མཆོང་བ་དང་།” “འབྲི་བ།” “ཀློག་པ་” སོགས་རེ་
རེ་བཞིན་ལབ་པ་དང་། སློབ་ཕྲུག་གཞན་རྣམས་ལ་ཁོ་ཚོས་བྱེད་སྒོ་གང་སྤེལ་

ལེའུ་གསུམ་པ། 107
བ་རྣམས་ཡིག་ཐོག་ཏུ་ཕབ་ནས་ནག་པང་གི་སྟེང་དུ་འགོད་དགོས་ཞེས་ལབ་
པ་ལྟར་སློབ་ཕྲུག་ཚོས་འཚང་ཁ་ཤིག་ཤིག་ངང་ནས་བྲིས་སོང་། དེ་རྗེས་ནག་
པང་ལ་ལྟ་དུས་སློབ་ཕྲུག་གཅིག་གཉིས་ཀྱིས་མགོ་མ་འཚོས་པར་ནོར་འདུག་
པ་ལས་ཕལ་ཆེ་བས་བྱ་ཚིག་མ་ནོར་བར་བྲིས་འདུག །ངས་ཁོ་ཚོ་ལ་མུ་མཐུད་
ནས་ནག་པང་སྟེང་དུ་རང་ཉིད་ཀྱིས་བྱེད་སྒོ་གང་སྤེལ་བ་རྣམས་འབྲི་དགོས་
ཞེས་བཤད་དེ། ཇགཇཱབན་ལ་རྒྱུགས་ལབ་པ་ལྟར། ཁོས་ནག་པང་གི་དྲུང་དུ
བརྒྱུགས་ནས་“རྒྱུག་པ་”ཞེས་པའི་བྱ་ཚིག་འདི་བྲིས་སོང་། ང་ཚོས་མུ་མཐུད
ནས་ལུགས་མཐུན་ངང་རྩེད་མོ་དེ་རྩེས་ཤིང་། ཁོ་ཚོ་ལ་བློ་སྤོབས་སྤེལ་ཐོག་སོ་
སོས་རྩེད་མོ་གང་རྩེས་པ་རྣམས་ཡིག་ཐོག་ཏུ་འབྲི་དགོས་ལབ་ཅིང་། ཁོ་ཚོས་
རྩེད་མོ་དེར་དོ་སྣང་སླེབས་ཡོད་པའི་ཚོར་སྣང་བྱུང་།
ཉིན་ཞིག་ངས་འཛིན་གྲྭའི་སློབ་ཕྲུག་རྣམས་ལ། “ རཱམཇཱབན་རྒྱུག་པའི་
སྐབས་ཁོང་གི་རྒྱུག་པའི་བྱེད་སྒོ་སྤེལ་གྱི་ཡོད་པ་རེད། བྱས་ན་ཤཱམངྷི་ཡིས་ཡི་
གེ་བྲིས་ན་ཁོས་བྱེད་སྒོ་གང་སྤེལ་གྱི་ཡོད་རེད་དམ་" ཞེས་དྲིས་པ་ན། ཚང་
མས་ཁ་གཅིག་གྲགས་ཀྱིས་“འབྲི་བཞིན་པ་” ཞེས་ལན་བཏབ་བྱུང་། ངས་བྱ་
ཚིག་གཞན་བེད་སྤྱོད་བཏང་ནས་སྐད་ཆ་དྲིས་པར། ཁོ་ཚོས་ཀྱང་དེ་ལ་ལན་
འདེབས་བྱས། དེ་རྗེས་ངས་ནག་པང་སྟེང་དུ།
༡] “རྒྱུག་པ།” = “བརྒྱུགས་ཟིན་པ།”
2] “འབྲི།"- “བྲིས།”
༣] “གོམ་པ་རྒྱག་པ།" =“གོམ་པ་བརྒྱབ་པ།” སོགས་བྲིས་པ་ཡིན།

108 ཉིན་མོའི་སྐར་མ།
ངས་ཁོ་ཚོར་བྱ་ཚིག་དེ་ཚོས་བྱ་བ་ཞིག་སྟོན་གྱི་ཡོད་ལབ་པ་བཞིན། ཁོ་ཚོས་
ཀྱང་འདིའི་ནང་དོན་རྟོགས་ཐུབ་འདུག །ཤེས་ཡོན་འགན་འཛིན་གྱིས་“དེ་
རྗེས་ཁྱེད་ཀྱིས་གང་བྱས་པ་ཡིན་ནམ་” ཞེས་དྲིས་པ་དང་། ངས་སློབ་ཕྲུག་
རྣམས་ལ་ང་ལ་བྱ་ཚིག་གང་མང་སྤྲོད་རོགས་ལབ་པ་ལྟར། ཁོ་ཚོས་བྱ་ཚིག་
གང་མང་བྲིས་ནས་གཡམ་བྱང་ཁེངས། དེ་རྗེས་ངས་རྩེད་མོ་གཞན་ཞིག
འགོ་བཙུགས་ཤིང་། ནག་པང་སྟེང་དུ་“རཱམཇཱ་ཡིས་རྒྱུགས་པ་རེད།” “ཅམྤཀ་
གིས་བཀླགས་པ་རེད།” ཅེས་བྲིས་ཏེ་ཁོ་ཚོར་བྱ་ཚིག་རྣམས་ལ་ཚིག་གྲུབ་བཟོ་
དགོས་པ་དང་། ཚིག་འབྲུ་གཞན་རྣམས་ཕར་འཇུག་དགོས་ཞེས་བཤད་པ་
བཞིན་ཁོ་ཚོས་ཀྱང་དེ་ལྟར་མ་ནོར་བ་བྱས། འོན་ཀྱང་ངས་ལོ་ཚད་དེ་འདྲ་ལ་
བྱ་ཚིག་བསླབ་རྒྱུར་མཚམས་འཇོག་བྱས་པ་ཡིན་ལབ་ཡིན། ཤེས་ཡོན་འགན་
འཛིན་གྱིས་“ རྩེད་མོ་བརྒྱུད་ནས་སློབ་ཁྲིད་བྱས་ན་ཁོང་ཚོས་མགྱོགས་པོ་
ཤེས་ཀྱི་འདུག །ཡིན་ན་ཡང་དེ་ལ་དུས་ཚོད་མང་པོ་འགོར་གྱི་འདུག་ལ། རྩེད་
མོ་ཡང་རྒྱུན་རིང་པོ་ཞིག་རྩེ་དགོས་པ་འདྲ་” ཞེས་གསུངས། “ངའི་རྩེད་མོའི་
བརྒྱུད་ནས་སློབ་ཁྲིད་བྱེད་ཐབས་འདི་བློ་ལ་འཐད་པོ་དང་སྤྲོ་སྣང་ལྡན་པ་
ཞིག་རེད་ལ། ང་ཚོས་དགེ་མཚན་ལྡན་པའི་བྱ་འགུལ་ལ་དུས་ཚོད་ཕྲན་བུ་
གཏོང་ཐུབ་ན་ཕན་ཐོགས་ཡོད།
གཞན་གྲུབ་འབྲས་མེད་པའི་ལས་ལ་བརྩོན་ན་ཅི་ཡང་མི་ཕན། མཐའ་
མར་དུས་ཚོད་འཕྲོ་བརླག་བཏང་བ་དང་གཅིག་མཚུངས་རེད་” ཅེས་ཞུས
པ་ན། ཤེས་ཡོན་འགན་འཛིན་གྱིས། “འགྲིག་གི་རེད། བྱས་ན་ཁྱེད་ཀྱིས་མིང་
ཚིག་གི་ཆེད་དུ་གང་བྱས་ཡོད་དམ་” ཞེས་དྲིས་བྱུང་། རྒྱུན་ལྡན་གྱི་བྱེད་སྒོ་

ལེའུ་གསུམ་པ། 109
བཞིན་ངས་ཤོག་བྱང་སྟེང་མིང་ཚིག་ཁ་ཤས་བྲིས་ནས། འཛིན་གྲྭའི་གྱང་ངོས་
སུ་སྦྱར་བ་དེར་ཁོ་ཚོས་ཡང་ཡང་ཀློག་དགོས་པ་དང་། ངས་མིང་ཚིག་མི་འདྲ་
བ་མང་པོ་ཞིག་ཕྱོགས་བསྡུས་བྱས་ཏེ་མིང་ཚིག་རྣམས་ཚན་པ་གཞན་གྱི་ཚིག་
འབྲུའི་ལྷན་དུ་བསྒྲིགས། མིང་ཚིག་ཀློག་རྒྱུའི་ལས་གཞི་འདི་སློབ་ཕྲུག་གི་
ཆེད་དུ་ལུས་རྩལ་ཡག་པོ་ཞིག་ཏུ་གྱུར། ནམ་རྒྱུན་འགྲོ་ལུགས་ལྟར་སློབ་ཁྲིད་
མ་བྱས་པར་སློབ་ཕྲུག་རང་ཉིད་ངོས་ནས་སྦྱོང་དགོས་པ་བཟོ་རྒྱུ་འདི་ངའི་
བསམ་བློ་ཡིན།ཁོ་ཚོས་ཤོག་བྱང་སྟེང་བྲིས་པའི་བྱ་ཚིག་དང་མིང་ཚིག་གཉིས་
ཀྱི་ཁྱད་པར་ཤེས་འདུག
ཉིན་ཞིག་ངས་ཁོ་ཚོར་མིང་ཡོད་མཁན་གྱི་ཅ་དངོས་དག་འཁྱེར་དགོས་
ཤིང་། དེ་ཡང་ཅ་དངོས་དེ་ལ་མིང་ཡོད་མེད་སྐད་ཆ་དྲིས་ནས། གལ་ཏེ་མིང་
ཡོད་ན་དེ་འཁྱེར་ཤོག་ཅེས་ལབ་པ་ཡིན། ཁོ་ཚོས་དེ་བཞིན་ཤེས་རྟོགས་བྱུང་
འདུག།ངས་ཁོ་ཚོའི་ནག་པང་མདུན་དུ་ཕྱིན་ཏེ་ནག་པང་ལ་མཛུབ་མོ་བཙུགས་
ནས་“འདིའི་མིང་ལ་གང་རེད་དམ་” ཞེས་སྐད་ཆ་དྲིས་པ་ན། ཁོ་ཚོས་“ནག་
པང་” ཞེས་ལན་བཏབ་ནས་ནག་པང་ཁྱེར་ནས་སླེབས། དེ་བཞིན་ཁོ་ཚོས་ཅོག་
ཙེ་དང་ཞབས་སྟེགས། ཕྱིས་རས་དང་དབྱུག་པ། དཔེ་དེབ་དང་གཡམ་བྱང་།
སྨྱུ་གུ་དང་སྒམ་ཆུང་སོགས་མིང་ཡོད་མཁན་ཚང་མ་ཁྱེར་ནས་སླེབས། སློབ་
ཕྲུག་གཅིག་གིས་ཉེ་འགྲམ་གྱི་འཛིན་ཁང་ནས་སློབ་ཕྲུག་ཅིག་འཇུས་ནས་ཚུར་
འཁྱེར་ཡོང་། ངས་་འདི་ཅི་རེད་” ཅེས་དྲིས་པ་ན། སློབ་ཕྲུག་ཚོས་་ཁོ་ལ་མིང་
ཡོད་' རེད་ཅེས་ལན་བཏབ། སློབ་ཕྲུག་གཅིག་གིས་་མཁའ་ལ་ཤར་བའི་ཉི་
མ་འདི་ངས་ཇི་ལྟར་འཁྱེར་ཡོང་ཐུབ་ཀྱི་རེད་དམ་' ཞེས་དྲིས་བྱུང་། ཡང་སློབ་

110 ཉིན་མོའི་སྐར་མ།
ཕྲུག་གཅིག་གིས་'ངས་ཤིང་སྡོང་ཁྱེར་ནས་ཡོང་ཐུབ་ས་མ་རེད་' ཅེས་བརྗོད།
ཁོ་ཚོར་མིང་ཚིག་གི་སྐོར་གོ་རྟོགས་ཕྲན་བུ་ཞིག་ཐོབ་ཡོད་པ་ངས་ཤེས་བྱུང་།
དེ་རྗེས་ངས་སྒམ་ཆུང་ནང་ཤོག་འཛར་ཡོད་པ་རྣམས་ཁྱེར་ནས་དེའི་
སྟེང་མིང་ཚིག་བྲིས། ཁོ་ཚོའི་མྱོང་འདྲི་ཡི་རྩེད་མོ་ཚར་བ་དང་། ངས་མིང་
ཚིག་གི་དབྱེ་བ་འདྲ་མིན་བྲིས་པའི་ཤོག་འཛར་སྦར་མོ་གང་ཁྱེར་ནས་མིང་
ཚིག་རྣམས་བཀླགས་པ་དང་། སློབ་ཕྲུག་གཅིག་གིས་“ལྗང་ཁུ་ནི་མིང་ཚིག
ཅི་འདྲ་ཞིག་རེད་དམ་” ཞེས་པའི་དྲི་བ་ཞིག་ཁྱེར་ནས་དྲིས། ངས་ཁོ་ལ་ལོ་མ་
ཞིག་བསྟན་ནས། “ལོ་མ་ལ་ཚོན་མདོག་ཡོད། ང་ཚོས་ཚོན་མདོག་དེ་ལ་མིང་
གང་འཇོག་གི་ཡིན་ནམ་" ཞེས་འདྲི་དུས། ཁོས་ང་ཚོར་འཛུམ་མདངས་ཤིག
བསྟན་ནས་རང་གནས་སུ་ལོག “ངས་མིང་ཚིག་དང་བྱ་ཚིག་གཉིས་བསྲེས་
ཏེ་ཁོ་ཚོ་ལ་མིང་ཚིག་དང་བྱ་ཚིག་འདྲེས་པ་རྣམས་སོ་སོར་དབྱེ་བ་འབྱེད་
དགོས་” ཞེས་ལབ་སྟེ།རྩེད་མོ་དེ་སྟབས་བདེ་པོའི་ངང་རྒྱུན་བསྲིངས།ཁོ་ཚོས་
བྱ་ཚིག་དང་མིང་ཚིག་གཉིས་མགོ་ཡག་པོ་འཚོས་པའི་ཐོག་བློ་ལ་བབ་པའི་
སྦྱོང་བརྡར་བྱས་སོང་། དེའི་རྗེས་ངས་རྩེད་མོ་གཞན་ཞིག་འགོ་བཙུགས་པ་
ཡིན། དེ་ནི་ངས་ཁོ་ཚོར་མིང་ཚིག་གང་ཡིན་རུང་བྱ་ཚིག་ལ་འཇུག་པ་ཞིག་
དང་། བྱ་ཚིག་གང་ཡིན་རུང་མིང་ཚིག་ལ་འཇུག་པ་ཞིག་ལབ་དགོས། དཔེར་
མིང་ཚིག་་རྟ་' དང་བྱ་ཚིག་དེ་་རྒྱུག' ་ལྷན་དུ་འགྲོ་ཞིང་། ཡང་བྱ་ན༑
ཚིག་་ཀློག' དང་མིང་ཚིག་'བུ་' ལྷན་དུ་འགྲོ་ཆོག་ཅེས་འགྲེལ་བརྗོད་བྱས་
ཤིང་། ཚིག་འབྲུ་དེ་ཚོ་གོ་རིམ་ལྡན་པའི་ཐོག་ཇི་ལྟར་སྒྲིག་གཤོམ་བྱེད་དགོས་
མིན་བསྟན་པས། རྩེད་མོ་དེ་ཧ་ཅང་བདེ་བླག་ངང་ནས་རྩེས།

ལེའུ་གསུམ་པ། 111
“དེ་རྗེས་ངས་ནག་པང་སྟེང་དུ་ཚིག་གྲུབ་ཁ་ཤས་བྲིས་ནས། ཁྱོད་ཚོས་
དེ་ཉིད་གཡམ་བྱང་སྟེང་དུ་མིང་ཚིག་དང་བྱ་ཚིག་གཉིས་དབྱེ་བ་ཕྱེ་ནས་
འབྲི་དགོས། འགྱུར་ལྡོག་གི་ཆེད་དུ་ཚིག་གྲུབ་ནང་ཡོད་པའི་བྱ་ཚིག་དང་
མིང་ཚིག་གཉིས་ནས་གང་རུང་གཅིག་འབྱིད་དགོས་ལབ་སྲིད་ལ། དེ་མིན་
བྱ་ཚིག་དང་མིང་ཚིག་གཉིས་ཀ་ཤེས་དགོས་ལབ་སྲིད། དེ་འདྲ་བརྒྱུད་
ནས་བྱ་ཚིག་དང་མིང་ཚིག་གཉིས་ཆ་སྒྲིག་བྱེད་ཐུབ་ཀྱི་རེད་” ཅེས་ལབ་
པ་དང་། ཤེས་ཡོན་འགན་འཛིན་གྱིས་་་འདི་བདེན་པ་རེད། དངོས་གནས་
བདེན་པ་རེད། ཁོ་ཚོ་ལ་ལས་སླ་པོ་ཆགས་ཀྱི་རེད། འོན་ཀྱང་། ཁྱེད་ཀྱིས་སློབ་
ཁྲིད་ཡོ་བྱད་ཀྱི་ཆེད་དུ་འགྲོ་སོང་མང་པོ་བཏང་འདུག།དགེ་རྒན་ཚང་མ་ཁྱེད
ནང་བཞིན་རྣམ་དཔྱོད་ལྡན་པ་དགོས་ཀྱི་འདུག་” ཅེས་གསུངས། ངས་“སློབ་
ཕྲུག་ཚོ་བློ་འཛིན་བྱ་རྒྱུའི་ལམ་ལུགས་འདི་ནས་ཐར་ན་འགྲོ་སོང་ཏོག་ཙམ་
ཕྱིན་ནའང་ང་ལ་འགྱོད་པ་མི་འདུག་ལ། ང་རང་སྒེར་གྱི་དངུལ་ཕྲན་བུ་བེད་
སྤྱོད་བཏང་བ་ཡིན།
རང་ཉིད་ལ་ཤོག་བྱང་གྲུ་བཞི་མ་རྙིང་པ་ཡོད་པ་རྣམས་སྒམ་ཆུང་བཟོ་རྒྱུ་
དང་། ཤོག་བུ་རྙིང་པ་རྣམས་ཤོག་འཛར་བཟོ་རྒྱུར་བེད་སྤྱོད་བཏང་བ་ཡིན་”
ཞེས་ཞུས། ཤེས་ཡོན་འགན་འཛིན་གྱིས། “ཁྱེད་ཀྱི་དངུལ་འབབ་རྣམས་ཕྱིར
སློག་ཐུབ་པ་བྱེད་ཀྱི་ཡིན་"ཞེས་གསུངས་པ་དང་།ངས་ལམ་སེང་“གལ་སྲིད
སློབ་ཁྲིད་ཐབས་ལམ་གསར་པ་འདི་ཁྱེད་ཀྱིས་ཞལ་བཞེས་གནང་ན་འདི་ནི་
དངུལ་གུན་གསབ་གནང་བ་དང་གཅིག་མཚུངས་རེད་"ཅེས་ཞུས་པར། ཁོང་
གིས་“འདི་ངས་ཁས་ལེན་བྱས་ཆོག །དེ་རྗེས་ཁྱེད་ཀྱིས་གང་བྱས་པ་ཡིན་

112 ཉིན་མོའི་སྐར་མ།
གསུང་རོགས་” ཞེས་གསུངས་བྱུང་། དེ་ནས་ངས་“ ངས་རྒྱན་ཚིག་ཁྲིད་པ་
ཡིན། འགྲེལ་བརྗོད་བྱེད་ཞོར་དུ་ཁོང་ལ་ཉོབ་སྣང་བཟོས་མེད་དམ་སྙམ། སྤྱིར་
བཏང་ནས་བརྡ་སྤྲོད་སློབ་ཚན་ནི་ཉོབ་སྣང་སྐྱེ་རྒྱུ་ཞིག་རེད། གནས་དོན་གང་
ཡིན་རུང་ཞིབ་ཕྲའི་ངང་ནས་འགྲེལ་བརྗོད་བྱ་རྒྱུ་འདི་ངའི་གོམས་གཤིས་
ཤིག་ཡིན་” ཞེས་ཞུས་པས། ཤེས་ཡོན་འགན་འཛིན་གྱིས་“ཁྱེད་ཀྱིས་ཞིབ་
ཕྲའི་གནས་ཚུལ་བཤད་པ་ལ་སྐྱོན་ཅི་ཡང་མི་འདུག །གལ་སྲིད་ཁྱེད་ཀྱིས་མ་
བཤད་ན་ངས་ཇི་ལྟར་རྟོགས་ཐུབ། མུ་མཐུད་ནས་གྲོས་བསྡུར་མ་བྱས་གོང་ལ་
ང་ཚོ་མཉམ་དུ་དང་པོ་ཇ་ཞིག་བཏུངས་ན་” ཞེས་གསུངས་བྱུང་།
ཤེས་ཡོན་འགན་འཛིན་ནི་མི་རྒྱུས་མངའ་ཅན་ཞིག་རེད། ཁོང་གིས་ང་
ཇ་ལ་དགའ་པོ་ཡོད་པ་མཁྱེན་ནས་ཇ་ཞིམ་པོ་ཞིག་བཟོས་འདུག །ངེད་གཉིས་
སྐར་མ་ཉི་ཤུའི་རིང་ཇ་བཏུངས་ནས་བསྡད་པ་ཡིན། ཇ་དེ་ཡིས་ངེད་གཉིས་
ལ་གྲུང་ཤ་དོད་ཅིང་སྤྲོ་སྣང་གི་རྣམ་པ་ཞིག་བསྐྲུན། དེའི་རྗེས་ངེད་གཉིས་མུ་
མཐུད་ནས་བསམ་ཚུལ་བརྗེ་རེས་བྱས། ངས་ནམ་རྒྱུན་བཞིན་ཤོག་བྱང་སྟེང་
དུ་རྒྱན་ཚིག་མང་པོ་བྲིས་པ་རྣམས་སློབ་ཕྲུག་རྣམས་ལ་བཀྲམ་པ་ན། ཁོ་ཚོས་
དེ་ལ་ཧ་ཅང་དོ་སྣང་སླེབས་ནས་རྒྱན་ཚིག་ཀློག་འདོན་བྱས།སློབ་ཕྲུག་གཅིག་
གིས་“རྒན་ལགས། རྒྱན་ཚིག་གི་དོན་གང་རེད་དམ་” ཞེས་དྲིས་པ་ན། ངས་
“འདི་སོ་སོས་འཚོལ་དགོས། འདི་ཚོ་ཚང་མ་རྒྱན་ཚིག་རེད་” ཅེས་ལན་
བཏབ་པ་ཡིན། ཁོ་ཚོར་རིམ་བཞིན་གོ་དོན་རྟོགས་རྒྱུའི་འགོ་ཚུགས། ངས་རྩེད་
མོའི་ལམ་ནས་རྒྱན་ཚིག་སློབ་ཁྲིད་བྱས་པ་ཡིན། དེ་ནི་ཁོ་ཚོས་ཤོག་བྱང་ནང་
ཡོད་པའི་མིང་ཚིག་དང་བྱ་ཚིག །རྒྱན་ཚིག་སོགས་བཀླགས་ནས་དབྱེ་བ་ཕྱེ།

ལེའུ་གསུམ་པ། 113
དེའི་རྗེས་ངས་རྩེད་མོ་གཞན་ཞིག་འགོ་བཙུགས་པ་ཡིན། ངས་དངོས་པོ་གང་
བསླངས་བ་ཡིན་ནའང་དེ་ཁྱེད་ཚོས་ང་ལ་སྤྲོད་དགོས་ཞེས་འགྲེལ་བརྗོད་
ཚར་བ་དང་། ངས་ཁོ་ཚོར་ང་ལ་ཞ་སྨྱུག་དགོས་ལབ་པ་དང་།ཁོ་ཚོས་ང་ལ་ཞ་
སྨྱུག་ཁྱེར་ནས་སྤྲད། ང་ལ་ཞ་སྨྱུག་དམར་པོ་ཁྱེར་ཤོག་ཅེས་བརྗོད་པ་དང་ཞ་
སྨྱུག་དམར་པོ་ཞིག་སྤྲད། ང་ལ་ཞ་སྨྱུག་སྔོན་པོ་ཁྱེར་ཤོག་ཅེས་ལབ་པ་དང་ཁོ་
ཚོས་ཞ་སྨྱུག་སྔོན་པོ་སྤྲད། ཡང་ངས་ཞ་སྨྱུག་འདི་ཕར་ཁྱེར་ནས་རྒྱུགས་ཞེས་
ལབ་པ་དང་། སློབ་ཕྲུག་གཅིག་གིས་ཞ་སྨྱུག་འདི་འཁྱེར་དགོས་རེད་དམ་
ཞེས་དྲིས་པ་ན། ངས་ཞ་སྨྱུག་དམར་པོ་དེ་ཁྱེར་རྒྱུགས་ལབ་པ་ཡིན། རིམ་པས་
ཚིག་འབྲུ་སྔོན་པོ་དང་སེར་པོ། རིང་པོ་དང་ཐུང་ཐུང་སོགས་བེད་སྤྱོད་བྱས་
པ་ཡིན། ཡང་ངས་ཞ་སྨྱུག་དེ་ཡར་ལེན་རོགས་ལབ་པར། ཁོ་ཚོས་ཞ་སྨྱུག་དེ་
ཡར་བླངས། ད་ཞ་སྨྱུག་ལྗང་ཁུ་དེ་ཡར་ལེན་དགོས་པའི་བརྡ་བཏང་བར། ཞ་
སྨྱུག་ལྗང་ཁུ་དེ་ཡང་ཡར་བླངས། ད་ཞ་སྨྱུག་སེར་པོ་དང་རིང་པོ་དེ་ཡར་ལེན
དགོས་ཞེས་བརྗོད་དེ་བྱེད་སྒོ་དེ་འདི་ལྟའི་ངང་ཕྱིན། དེ་རྗེས་ཁོང་ཚོར། ཁྱེད་
ཚོས་ཞ་སྨྱུག་དམིགས་བསལ་ཅན་གང་བླངས་པ་ཡིན་ནམ་ཞེས་དྲིས་ཚེ། ཁོ་
ཚོས་སེར་པོ་བླངས་པ་ཡིན་ཞེས་ལན་བཏབ། བྱས་ན་ཁྱེད་ཀྱིས་གང་བླངས་པ་
ཡིན་ནམ་ཞེས་སློབ་ཕྲུག་གཅིག་ལ་དྲིས་པས། ཁོས་ཞ་སྨྱུག་རིང་པོ་དེ་བླངས་
པ་ཡིན་ཞེས་བཤད། ངས་ནག་པང་སྟེང་དུ་ཚིག་འབྲུ་ཁ་ཤས་བྲིས་ཏེ་ཚིག་
འབྲུ་འདི་ཚོ་ལ་རྒྱན་ཚིག་ཅེས་ལབ་ཀྱི་རེད། ཁྱེད་ཚོ་ལ་ངས་དམིགས་བསལ་
མི་འདྲ་བ་ཞིག་བསླབས་པ་ཡིན་ཞེས་བཤད་པ་ཡིན།

114 ཉིན་མོའི་སྐར་མ།
དེ་རྗེས་ངས་མིང་ཚིག་དང་རྒྱན་ཚིག་གིས་ཁེངས་པའི་སྒམ་ཆུང་དེ་
ཡར་བླངས་ཏེ། ཁོ་ཚོས་མིང་ཚིག་དང་རྒྱན་ཚིག་གཉིས་མཐུན་སྦྱོར་བྱེད་
དགོས་ཞེས་བཤད་པ་དང་། སློབ་ཕྲུག་གཅིག་གིས་རྒྱན་ཚིག་དམར་པོ་ཞེས་
པ་བླངས་ནས་མིང་ཚིག་རྟ་དང་ལྷན་དུ་མཐུན་སྦྱོར་བྱེད་རྒྱུའི་ཐབས་ཤེས་
བྱས། སློབ་ཕྲུག་གཞན་རྣམས་ཀྱིས་ཀྱང་དེ་བཞིན་མཐུན་སྦྱོར་བྱ་རྒྱུའི་འགོ་
བཙུགས། ངས་ཁོ་ཚོས་ཇི་ལྟར་བྱེད་ཀྱི་ཡོད་མེད་ལྟ་སྐབས་ཁོ་ཚོས་མཚམས་
རེ་མི་མཐུན་པ་གཉིས་ཆ་སྒྲིག་གི་འདུག །ངས་ཁོ་ཚོར་ཚོད་ལྟ་བྱས་པ་བརྒྱུད་
ནས་ཁོ་ཚོས་རྒྱན་ཚིག་གི་གོ་དོན་རྟོགས་ཡོད་པ་ཤེས་རྟོགས་བྱུང་། མ་ཟད་
ཁོ་ཚོས་མིང་ཚིག་དང་རྒྱན་ཚིག་གཉིས་ཀྱི་ཁྱད་པར་ཡང་ཤེས་འདུག་ཞུས་
པས། ཤེས་ཡོན་འགན་འཛིན་གྱིས་“ཁྱེད་ཀྱིས་རྩེད་མོ་སྤྲོ་སྣང་ལྡན་པ་འདི་
འདྲ་ཞིག་ལག་བསྟར་བྱས་འདུག །ཁྱེད་ཀྱིས་མིང་ཚིག་དང་བྱ་ཚིག །རྒྱན་
ཚིག་རྣམས་ལས་སླ་ཞིང་གོ་བདེའི་ངང་ངོ་སྤྲོད་བྱས་སོང་། ད་ཁྱེད་ཀྱིས་དེ་
ཚོའི་མཚན་ཉིད་ཇི་ལྟར་བསླབ་པ་ཡིན་ནམ་” ཞེས་དྲིས་བྱུང་། “ངས་མིང་
ཚིག་དང་བྱ་ཚིག །རྒྱན་ཚིག་སོགས་ཀྱི་མཚན་ཉིད་རྣམས་སྔ་མ་ནས་གོ་བརྡ་
སྤྲད་ཚར་བ་ཡིན། འོན་ཀྱང་སློབ་དེབ་ནང་བཀོད་པའི་མཚན་ཉིད་དེ་ད་ལྟ་ངོ་
སྤྲོད་བྱས་མེད་ལ། ཁོ་བོའི་བསམ་པར་ཡིག་རྒྱུགས་སྐབས་ལུགས་མཐུན་གྱི་དྲི་
བ་མ་བསྐུར་ན་ལེགས་སྙམ། དེའི་ཚབ་ཏུ་ཁོ་ཚོར་ཚིག་སྒྲུབ་བཟོས་ལབ་ནའང་
འགྲིག་གི་རེད་” ཅེས་ཞུས་པ་ཡིན། ཤེས་ཡོན་འགན་འཛིན་གྱིས་“ཁྱེད་ཀྱི་
སློབ་ཕྲུག་རྣམས་ཀྱིས་བརྡ་སྤྲོད་ག་ཚོད་ཤེས་ཀྱི་ཡོད་མེད་ཚོད་ལྟ་བྱེད་འདོད་
མི་འདུག །ཁྱེད་རང་གི་སློབ་ཁྲིད་ཐབས་ལམ་གསར་པ་རྣམས་སློབ་གྲྭ་ཡོངས་

ལེའུ་གསུམ་པ། 115
ལ་ལག་བསྟར་བྱེད་འདོད་འདུག །བརྡ་སྤྲོད་བློ་འཛིན་བྱེད་པའི་སྐབས་དངོས་
གནས་དཀའ་ངལ་འཕྲད་ཀྱི་ཡོད་” ཅེས་གསུངས་བྱུང་།
ངས་ཁོང་ལ། “རྒན་ལགས། ངའི་གཟུགས་པོའི་རྒྱབ་ལ་ད་ལྟའང་ན་ཟུག་
གཏོང་གི་འདུག །ན་ཟུག་འདི་རང་ཉིད་སློབ་ཕྲུག་གི་དུས་སུ་རྒན་ལགས་ཤིག་
གི་བརྡ་སྤྲོད་སློབ་སྐབས་ཡག་པོ་མ་སྦྱངས་པའི་ཉེས་པ་རེད།འདི་རྒན་ལགས་
ཁོང་གི་ལེགས་སྐྱེས་ཆུང་ཆུང་ཞིག་རེད། རྒན་ལགས་ཁོང་ཚོའི་བློ་འདོད་
བཞིན་ལན་སྤྲད་མ་ཐུབ་ན་ཉེས་པ་ཤུགས་ཆེན་གཏོང་སྲོལ་ཡོད་” ཅེས་ཞུས་
པ་ཡིན། ཤེས་ཡོན་འགན་འཛིན་གྱིས་“སློབ་ཕྲུག་རྣམས་ལ་དུས་ད་ལྟའང་
ཉེས་རྡུང་གཏོང་རྒྱུ་མཚམས་འཇོག་བྱས་མེད་” ཅེས་གསུངས། ངས་ཁོང་ལ་
“བྱས་ན་ཁྱེད་ཀྱིས་དགེ་རྒན་ཚོར་སློབ་ཕྲུག་རྣམས་ལ་ཉེས་རྡུང་གཏོང་རྒྱུ་འདི་
མཚམས་འཇོག་བྱེད་དགོས་པ་ག་རེ་བྱས་ནས་གསུང་གི་མེད་དམ་” ཞེས་
བཀའ་འདྲི་ཞུས་པར། ཁོང་གིས་“གནས་ཚུལ་འདི་ང་གཅིག་པོའི་ལག་པར་
མེད་པར་མི་མང་པོ་ཞིག་གི་ལག་ལ་ཡོད་”ཅེས་གསུངས།དེ་དུས་ངའི་བསམ་
པར་གནས་ཚུལ་འདིའི་ཐོག་ལ་བསམ་བློ་མ་བཏང་ན་ལེགས་སྙམ། “ཁོང་
གིས་གལ་ཏེ་ང་ཚོས་སློབ་ཁྲིད་ཡག་པོ་བྱས་ན་ཉེས་ཆད་གཏོང་རྒྱུའི་་ལམ་
སྲོལ་དེ་རང་བཞིན་གྱིས་མེད་པར་ཆགས་ཀྱི་རེད། དཔེར་ན། ཁྱེད་རང་ལ་ཆ་
བཞག་ན། ཁྱེད་ཀྱིས་བརྡ་སྤྲོད་སློབ་ཚན་འཁྲིད་པའི་སྐབས་སློབ་ཕྲུག་སུ་གང་
ལའང་ཉེས་ཆད་བཏང་མྱོང་མེད། ད་ཁྱེད་ཀྱིས་མིང་ཚབ་དེ་ཇི་ལྟར་བསླབ་ཀྱི་
ཡོད་མེད་ཤེས་འདོད་འདུག་” ཅེས་གསུངས་པ་དང་། ངས་“དེ་ལ་དམིགས་
བསལ་གྱི་གསར་བཏོད་དེ་འདྲ་གང་ཡང་བྱས་མེད། དེ་ནི་རྩེད་མོ་ལས་སླ་པོ་

116 ཉིན་མོའི་སྐར་མ།
ཞིག་རེད་”" ཅེས་ཞུས་ཏེ། སློབ་ཕྲུག་རྣམས་ལ་“ང་སུ་རེད་དམ་” ཞེས་དྲིས་
པ་ཡིན། ཁོང་ཚོས་“རྒན་ལཊྚིརཱམ་རེད་"ཅེས་ལན་བཏབ། བྱས་ན་“ཁྱོད་སུ་
རེད་དམ་” ཞེས་དྲིས་དུས། “ཤྩམཇཱ་” ཞེས་ལབ་བྱུང་། ཁོང་“སུ་རེད་དམ་”
ཞེས་འདྲི་དུས། “དཱནཇཱ་”ཞེས་ལབ་བྱུང་།དེ་ནས་ངས་ནག་པང་སྟེང་དུ།
་ང་། = 'ལཊྚིརཱམ།'
ཁྱེད།' = ‘ཤྱཱམཛཱི།
ཁོང་།' = དཱནདཱི།
་ང་ཚོ། = ‘ལཁཱིརཱམ།' ‘ཤྱཱམཇཱ།' 'དཱནཇཱ།' 'བིམ་ཇི།'
‘ཁྱོད།' = 'ར་ཝི།' ‘ལཕ་ཇི།' ‘ཊཱིཀམ།''དེབཱ་ཇི།
‘དེ་ཚོ།' = འཛིན་ཁང་བཞི་པའི་སློབ་ཕྲུག་གསུམ། མོཧན་ཇི། མཱུལëད།
ལཁམཱིཅྀད། རཱུཔསིཾཧ། བཅས་བྲིས་པ་རྣམས་ཁོང་ཚོས་བཀླགས། དེ་རྗེས་ཁོང་
ཚོ་ལ་ཚིག་འབྲུ། ང་དང་ཁྱོད། ཁོང་དང་དེ་ཚོ་ལ་མིང་ཚབ་ཟེར་གྱི་རེད་ཅེས་
འགྲེལ་བཤད་བརྒྱབ་པ་ཡིན།
ཉིན་ཞིག་སློབ་ཕྲུག་གཅིག་གིས་“མིང་ཚབ་ཟེར་ན་གང་རེད་དམ
ཞེས་དྲིས་པ་ན། “ངས་འདི་ཁྱེད་རང་གིས་བསམ་བློ་ཐོངས་” ཞེས་བཤད་མ་
ཚར་གོང་། “ སློབ་ཕྲུག་གཞན་ཞིག་གིས། “རྒན་ལགས། ང་ཟེར་ན་ལེ་ཇི་དང་
ཁོང་ཟེར་ན་ལཊཱིརཱམ་ལ་ཟེར་གྱི་མ་རེད་དམ་” ཞེས་དྲིས་བྱུང་། སློབ་ཕྲུག་
གསུམ་པ་དེས། “བྱས་ན། ང་། ཁོང་། ཁྱེད། ཚང་མ་མིང་ཚབ་མ་རེད་དམ་"
ཞེས་དྲིས་པ་དང་།ངས་“འདི་བདེན་པ་རེད་”"ཅེས་ལན་བཏབ་པ་ཡིན།སློབ་

ལེའུ་གསུམ་པ། 117
ཕྲུག་གཅིག་གིས་མུ་མཐུད་ནས་“མིང་ཚབ་ཟེར་ན་གང་རེད་དམ” ཞེས་དྲིས་
བྱུང་། ངས་ནག་པང་སྟེང་དུ།
“རཱམངྷི་ལ་གཡམ་བྱང་ཡོད།”
“རཱམཇཱ་ལ་སྨྱུ་གུ་ཡོད།”
“རཱམངྷི་ནི་བྲམ་ཟེ་རེད།”
“རཱམཇཱ་སློབ་གྲྭ་ལ་འགྲོ་གི་རེད།"
“རཱམཇཱ་རྒྱུན་དུ་སློབ་གྲྭར་སྔ་པོར་སླེབས།"
“ལའིརཱམ་ནི་ཁྱེད་ཀྱི་དགེ་རྒན་རེད།”
“ལཊཱིརཱམ་གྱིས་ཁྱེད་ལ་སློབ་ཁྲིད་གནང་གི་རེད།”
“ལའིརཱམ་གྱིས་ཁྱེད་རང་རྐང་འགྲོས་སུ་འཁྲིད་ཀྱི་རེད།”ཅེས་བྲིས་པ་ཡིན།
སློབ་ཕྲུག་ཚོས་ཚིག་གྲུབ་དེ་ཚོ་བཀླགས་རྗེས་ངས་རཱམངྷི་ཞེས་པའི་ཚིག་འབྲུ་
དེ་ཚིག་རྐང་གཉིས་པའི་ཚིག་འབྲུ་ཁོང་ཞེས་པས་ཚབ་བྱས་པ་དང་། ལའིརཱམ་
ཞེས་པའི་ཚིག་འབྲུ་དེ་ལ་ཚིག་འབྲུ་ང་ཞེས་པས་ཚབ་བྱས་པར། ཁོ་ཚོས་ཚིག་
གྲུབ་དེ་ཡང་བསྐྱར་བཀླགས་ནས་ཕྲན་བུ་མགོ་འཚོས་པའི་རྣམ་པ་བསྟན།
ངས་ཁོ་ཚོར་“མིང་ཚབ་དེ་གང་དུ་བེད་སྤྱོད་བྱེད་དགོས་སམ་” ཞེས་དྲིས་པ་
ན༑ སློབ་ཕྲུག་ཁ་ཤས་ཀྱིས་“རཱམངྷི་ཞེས་པའི་ཚིག་འབྲུ་དེའི་ཚབ་བྱེད་དགོས”
ཞེས་དང་། ཡང་ཁ་ཤས་ཀྱིས་“ལཊཱིརཱམ་ཞེས་པའི་ཚིག་འབྲུ་དེའི་ཚབ་བྱེད་
དགོས་” ཞེས་བཤད། ངས་“རཱམངྷི་དང་ལཊཱིརཱམ་ཚིག་འབྲུ་འདི་གཉིས་མིང་
ཚིག་རེད་དམ། ཡང་ན་བྱ་ཚིག་རེད་དམ་” ཞེས་འདྲི་དུས། ཁོ་ཚོས་“དེ་མིང་

118 ཉིན་མོའི་སྐར་མ།
ཚིག་རེད་ཅེས་བཤད།” ངས་“བྱས་ན་མིང་ཚིག་དེའི་ཚབ་གང་གིས་བྱེད་ཀྱི་
འདུག་གམ་”ཞེས་དྲིས་པས།ཁོ་ཚོས་“མིང་ཚབ་” ཅེས་བརྗོད་བྱུང་།
ཤེས་ཡོན་འགན་འཛིན་གྱིས་བཞད་མོ་བཞད་ཞོར་དུ་“ཁྱེད་རང་དངོས་
གནས་དགེ་རྒན་ཡང་དག་པ་ཞིག་རེད་འདུག་ལ། གནད་དོན་གང་ཡིན་རུང་
ཁྱེད་ཀྱི་འགྲེལ་བརྗོད་ཧ་ཅང་ཡག་པོ་དང་ཞིབ་ཚགས་རྒྱག་གི་འདུག་” ཅེས་
གསུངས་བྱུང་། ངས་དེ་ཇི་ལྟར་གཡོལ་ཐུབ་བམ། སྐབས་དེ་དུས་ཤེས་ཡོན་
འགན་འཛིན་ཐུགས་སྣང་ཡོད་ནའང་ཁོང་སྐུ་ལས་ཁག་འདུག །དེའི་རྐྱེན་
གྱིས་ང་ཁོང་གི་དྲུང་ནས་དགོངས་པ་ཞུས་པ་ཡིན། “ཁྱེད་ཀྱི་འཛིན་གྲྭའི་སློབ་
ཕྲུག་རྣམས་ལ་བརྡ་སྤྲོད་སློབ་ཚན་གྱི་ཆེད་དུ་ཡིག་རྒྱུགས་ལ་དམིགས་བསལ་
གཏོང་གི་ཡིན། ཁྱེད་ཀྱིས་ད་ལྟ་དུས་གསུམ་གྱི་རྣམ་གཞག་དང་བརྡ་དག་
གི་རྣམ་དབྱེ་སོགས་བསླབ་རྒྱུ་ལྷག་ཡོད། ཁྱེད་ཀྱིས་བརྗོད་གཞི་འདི་དག་གི་
ཐོག་སློབ་ཁྲིད་ག་དུས་བྱས་ནའང་ང་ལ་ལན་གནང་རོགས། ལོ་རྗེས་མར་བརྡ་
སྤྲོད་སློབ་ཚན་ཁྲིད་ཐབས་ཆེད་དུ་ང་ལ་འཆར་གཞི་གཞན་ཞིག་ཡོད་” ཅེས་
གསུངས་བྱུང་། སྐབས་དེ་དུས་ཁོང་ལ་ཉིན་མོ་ཡག་པོ་ཡོང་བའི་འཚམས་འདྲི་
ཞུས་ཏེ་རང་ཁྱིམ་དུ་ལོག་ནས་མལ་ཁྲིའི་སྟེང་འཆི་བ་བཞིན་གཉིད་ཉལ་ཡིན།
༈ དུས་ཚོད་ནི་ཡིག་རྒྱུགས་ཀྱི་ཉེ་འགྲམ་དུ་སླེབས། ཤེས་ཡོན་འགན་འཛིན་
ཁོང་རྒྱུགས་ཞིབ་པའི་ཚུལ་དུ་ཕེབས། ཁོང་ཡིག་རྒྱུགས་དོ་དམ་པ་གནང་
རྒྱུར་ཧ་ཅང་མཉེས་པོ་ཡོད། ངའི་འཛིན་གྲྭ་དེ་ང་རང་གི་འདོད་བློ་བཞིན་གྲ་

ལེའུ་གསུམ་པ། 119
སྒྲིག་སྟབས་བདེ་ཞིག་བྱས་པ་ཡིན། ཤེས་ཡོན་འགན་འཛིན་འཛིན་གྲྭ་ཡོངས་
ལ་ཕེབས་ཚར་ན་མཐར་ངའི་འཛིན་གྲྭའི་ནང་ཁྱུག་ཙམ་རིང་གཟིགས་སྐོར་
ཕེབས་རོགས་གནང་ཞེས་ངས་སྔ་ས་ནས་འབོད་སྐུལ་ཞུས་པ་ཡིན། དེ་ཉིན་
འཛིན་གྲྭར་རྟོག་ཞིབ་བྱེད་པའི་སྐབས་སློབ་གྲྭའི་འགན་འཛིན་དང་དགེ་རྒན
ཚང་མ་ཕེབས་དགོས་པ་དང་། དེ་དང་ལྷན་དུ་འཛིན་གྲྭ་གཞན་ནས་སློབ་
ཕྲུག་ལྔ་རེ་ངེས་པར་དུ་ཡོང་དགོས་ཞེས་ཞུས། ཉིན་དེའི་ཡིག་རྒྱུགས་སྐབས་
ང་རང་ཞི་འཇམ་ཞིང་ལྷོད་ལྷོད་ངང་བསྡད་པ་ཡིན། ངའི་སློབ་ཕྲུག་རྣམས་
ཡིག་རྒྱུགས་འཕྲོད་དང་མ་འཕྲོད་ཐོག་ང་ལ་སེམས་ཁྲལ་རྩ་ནས་མི་འདུག་
ལ༑དེ་ལ་སེམས་ཁྲལ་བྱེད་དགོས་དོན་གང་ཡང་མི་འདུག
ངས་སློབ་ཕྲུག་རྣམས་ལ་“ཁྱོད་ཚོས་ནམ་རྒྱུན་བཞིན་བྱེད་རོགས། ཁྱོད་
ཚོ་ཡིག་རྒྱུགས་འཕྲོད་ཀྱི་རེད། དེ་ལ་ཐེ་ཚོམ་མེད། འོན་ཀྱང་དགེ་སློབ་གཞན་
ལ་ང་ཚོས་རྒྱུན་གཏན་གང་བྱེད་ཀྱི་ཡོད་མེད་བསྟན་ན་དྲན་བྱུང་"ཞེས་བཤད་
དེ༑ ནམ་རྒྱུན་བཞིན་གྲ་སྒྲིག་ཚང་མ་ཡོལ་བའི་རྒྱབ་ལ་བྱས་པ་ཡིན། འགན་
འཛིན་དང་དགེ་སློབ་ཚང་མ་ཡོལ་བའི་མདུན་དུ་བཞུགས་འདུག །དེ་ནས་
ངས་ཡོལ་བ་དེ་ཁ་ཕྱེ་བ་དང་། འཛིན་གྲྭ་གཞན་གྱི་སློབ་ཕྲུག་རྣམས་རུ་ཁག་
གཞན་ལ་བསྡད་འདུག །རུ་ཁག་རེ་རེ་ལ་ངའི་འཛིན་གྲྭའི་སློབ་ཕྲུག་རྣམས་
ཀྱིས་སྒྲུང་ཤོད་ཀྱི་འདུག །སྒྲུང་ཤོད་རྒྱུའི་བྱེད་སྒོ་འདི་ལེགས་གྲུབ་ངང་ནས་
ཕྱིན། སློབ་ཕྲུག་རེ་རེ་ཡིས་སྒྲུང་དགའ་ཤོས་རེ་བདམས། གལ་ཏེ་བར་དུ་དྲན་
མ་སོས་པ་བྱུང་ན་བལྟ་རྒྱུའི་ཆེད་དུ་ཁོང་ཚོས་སྒྲུང་དེབ་གཅིག་ཉར་ཚགས་
བྱས། སློབ་ཕྲུག་རེ་རེ་ཡིས་རང་གི་བྱེད་སྒོ་ལྟར་སྒྲུང་བཤད་སོང་ལ་དགེ་སློབ་

120 ཉིན་མོའི་སྐར་མ།
ཚང་མས་དེ་ལ་སྤྲོ་སྣང་ངང་ཉན། ཁོ་ཚོ་ཚང་མས་སྒྲུང་ཤོད་སྟངས་མན་ངག་
དེ་ཤེས་ཀྱི་འདུག །ཤོད་སྐབས་ཀྱི་རྣམ་འགྱུར་དང་སྒྲ་གདངས། འཁྲབ་སྟོན་
སོགས་གང་ཅིའི་ཐད་ནས་ཧ་ཅང་ཡག་པོ་བཤད་སོང་ལ། སྒྲུང་ཉན་མཁན་
རྣམས་ཀྱིས་ཀྱང་སེམས་རྩེ་གཅིག་ཏུ་གཞོལ་ནས་ཉན། དགེ་སློབ་ཚང་མ་ཧ་
ལས། མཐའ་མཇུག་ཏུ་“འདི་ནི་ངའི་འཛིན་གྲྭའི་ཚོད་ལྟ་གཅིག་ཡིན་" ཞུས་
པ་ཡིན།
དུས་རྒྱུན་ངས་བྱེད་སྟངས་ལྟར་ཡོལ་བའི་རྒྱབ་ཏུ་ཚང་མ་བཀོད་སྒྲིག་བྱས་པ་ཡིན།
དགེ་རྒན་གཅིག་གིས་“འདི་གང་གི་ཚོད་ལྟ་རེད་དམ་” ཞེས་དྲིས་
བྱུང་། ངས་“སྐད་ཡིག་སློབ་ཚན་ཐོག་མི་གཞན་ལ་བཀའ་གཏོང་སྟངས་དང་
སྒྲུང་ཤོད་སྟངས། དྲན་ཤེས་བསྟེན་ཚུལ་དང་འཁྲབ་སྟོན་བྱེད་སྟངས་ཀྱི་ཚོད་
ལྟ་རེད་” ཅེས་ལབ་པ་ཡིན། དགེ་རྒན་རྣམས་ཀྱིས་ཁོ་བོའི་ཚོད་ལྟ་གཞན་པ་

ལེའུ་གསུམ་པ། 121
དེ་བསྒུགས་ནས་བཞུགས་འདུག །ངས་སླར་ཡང་ཡོལ་བ་དེ་ཁ་ཕྱེ་བས། སློབ་
ཕྲུག་ཁོ་ཚོ་སྒོར་ཐིག་ནང་བསྡད་འདུག།ནག་པང་སྟེང་དུ་འདི་(ཨནྟ་ཀ་ལྡི་
ཞེས་པའི་རྩེད་མོའི་ལས་གཞི་བྲིས་ཡོད། སློབ་ཕྲུག་གཅིག་གིས་སྙན་ངག་ཤོ་
ལོ་ཀ་གཅིག་ངག་འདོན་བྱས། སློབ་ཕྲུག་གཞན་པ་དེ་ཡིས་ཤོ་ལོ་ཀ་གཞན་
པ་ཞིག་ངག་འདོན་བྱས། དེ་ཡང་སྙན་ངག་དང་པོའི་ཤོ་ལོ་ཀ་དང་པོ་ཡི་ཚིག་
མཐའ་མ་ནས་འགོ་བཙུགས།
བྱེད་སྒོ་འདི་སྒོར་ཐིག་ནང་བསྡད་པའི་སློབ་ཕྲུག་ཚང་མ་ལ་གོ་སྐབས་
འཐོབ་ཆེད་སླར་ཡང་བྱེད་སྒོ་འདི་འགོ་བཙུགས། ཤེས་ཡོན་འགན་འཛིན་
གྱིས་ང་ལ་“ཁོ་ཚོ་ཅི་བྱས་ནས་རུ་ཁག་གཉིས་སུ་བགོས་མེད་དམ། རུ་ཁག་
གཉིས་ངེས་པར་དུ་བགོད་དགོས་” ཞེས་གསུངས་པར། ངས་“མ་རེད་
རྒན་ལགས། གནའ་རབས་ཀྱི་ལུགས་སྲོལ་རྙིང་པ་འདི་ངས་དམིགས་སུ་
བཀར་ནས་བྱས་མེད། གལ་སྲིད་རུ་ཁག་གཉིས་ལ་བགོས་ན་ནང་ཁུལ་བར་
ལ་འགྲན་བསྡུར་བྱུང་ནས་མཐའ་མར་རྒྱལ་ཕམ་གྱི་གནས་སྟངས་ཡོང་གི་
རེད། རྒྱུ་མཚན་དེ་ལ་བརྟེན་ནས་ཞེ་སྡང་དང་ཕྲག་དོག་གི་འདུ་ཤེས་ཡོང་གི་
ཡོད། ངའི་འཆར་གཞི་ནི་གལ་ཏེ་སློབ་ཕྲུག་གཅིག་གིས་མ་ཤེས་ན་སློབ་ཕྲུག་
གཞན་པ་དེ་སླེབས་ནས་རྩེད་མོ་མུ་མཐུད་ནས་རྩེ་འཇུག་རྒྱུ་དེ་ཡིན། ཁོ་ཚོས་
ཆ་ཤས་ལེན་མ་ཐུབ་ནའང་ཚང་མ་ལ་གོ་སྐབས་འཐོབ་ཀྱི་རེད་ལ་རྩེད་མོ་ཡང་
བསྐྱར་དུ་རྩེ་ཐུབ་ཀྱི་རེད་" ཅེས་ཞུས་པ་ཡིན། ཤེས་ཡོན་འགན་འཛིན་གྱིས
སྤྱན་དང་མ་ལེ་ལ་འཕུར་འཕུར་གནང་ནས་གཟིགས།

122 ཉིན་མོའི་སྐར་མ།
སློབ་ཕྲུག་ཚོས་གཏམ་བརྗོད་ཐུང་ཐུང་ཞིག་འཁྲབ། འཁྲབ་སྟོན་དེ་ལ་
ཁོ་ཚོ་ཧ་ཅང་དགའ་མོས་ཀྱིས་ཏིང་ཏིང་ག་དུས་བརྡུངས་མིན་ཡང་ཚོར་མི་
འདུག །ངས་ཡོལ་བ་དེ་ག་ལེར་བརྒྱབ་ནས་དུས་ཚོད་སྟོང་པ་ཕྲན་བུ་བཞག་
ནས། ཡོལ་བའི་མདུན་དུ་ཐོན་ཏེ་མི་དམངས་ཡོངས་ལ། “གལ་ཏེ་ཁྱེད་ཚོས་
དོ་སྣང་གནང་ཡོད་ན། སློབ་དེབ་ནང་བཀོད་པའི་སྙན་ཚིག་རྣམས་སློབ་ཕྲུག་
ཚོའི་ངག་ལ་ག་ཚོད་འཇགས་ཡོད་མེད་མཁྱེན་གྱི་རེད། ཉིན་ལྟར་སྙན་ངག་
ཚོགས་ཐེངས་སྐབས་ངས་རྩེད་མོ་འདི་བརྒྱུད་ནས་ཁོ་ཚོ་ལ་སློབ་ཁྲིད་བྱེད་ཀྱི
ཡོད་” ཅེས་ཞུས་ཏེ། ཡོལ་བ་དེ་ཡང་བསྐྱར་ཁ་འབྱེད་སྐབས་སློབ་ཕྲུག་རྣམས་
སྒོར་སྒོར་བྱས་ནས་བསྡད་དེ། སྤྲོ་སེམས་འཁོལ་བའི་ངང་ནས་ཕན་ཚུན་གབ་
ཚིག་(Riddles) སྡུར་བཞིན་འདུག །ཤེས་ཡོན་འགན་འཛིན་གྱིས་“ད་བྱས་
ན་འདི་རིག་རྩེད་(Puzzle) དང་གབ་ཚིག་རེད་འདུག །ངས་འདི་བྱིས་དུས་
སྐབས་སུ་གོ་མྱོང་ཡོད།
འདི་སློབ་ཚན་རྩ་འཛིན་ནང་དུ་བཀོད་འདུག་གམ་” ཞེས་བཀའ་འདྲི་
གནང་བྱུང་བས། ངས་“སློབ་ཚན་རྩ་འཛིན་ནི་སྐད་ཡིག་སློབ་ཁྲིད་སྐོར
ལ་རེད། དེའི་དམིགས་ཡུལ་གཙོ་བོ་ནི་སྦྱོང་མཁན་རྣམས་ལ་བློ་སྟོབས་སྐྱེ
འཇུག་རྒྱུ་དང་ཡོན་ཏན་གོང་འཕེལ་གཏོང་རྒྱུའི་ཆེད་དུ་རེད། སློབ་ཕྲུག་ཚོ་
གབ་ཚིག་དང་རིག་རྩེད་ཀྱི་རྩེད་མོ་འདི་ལ་ཧ་ཅང་དགའ་པ་བྱེད་ཅིང་། ཁོ་
ཚོས་གབ་ཚིག་གི་རྩེད་མོ་བརྒྱུད་ནས་རྫོགས་མཐའ་མེད་པའི་གྲངས་ཀ་ཤེས་
ཀྱི་འདུག །སྐད་ཡིག་སློབ་ཚན་གྱི་ལྟ་སྣང་ལ་གབ་ཚིག་རེ་རེ་ལ་རིན་ཐང་རེ་
རེ་ཡོད། འདི་ཚོ་སློབ་ཚན་རྩ་འཛིན་ནང་དུ་གསལ་པོ་བཀོད་མེད་ནའང་ངས་

ལེའུ་གསུམ་པ། 123
བསླབས་པ་ཡིན། རྒན་ལགས་ཁྱེད་ཀྱིས་ལོ་རྗེས་མ་རྩེད་མོ་འདི་སློབ་ཚན་རྩ་
འཛིན་ནང་དུ་འགོད་ཀྱི་རེད་བསམ་གྱིན་འདུག་” ཅེས་ཞུས་པ་ཡིན།
དེ་རྗེས་ང་ཚོ་ལ་“ཚིག་བཟོའི་རྩེད་མོ་" (Wordbuildinggame)ཟེར་
བ་ཞིག་ཡོད་པ་དེར། སློབ་ཕྲུག་རེ་རེས་ཚིག་འབྲུ་གསར་པ་ཁ་ཤས་བརྗོད་
པའི་ཚིག་འབྲུ་ནང་གི་དབྱངས་གསལ་ཡི་གེ་མཐའ་མ་དེ་ནས་སློབ་ཕྲུག་རྗེས་
མས་འགོ་འཛུགས་དགོས། རྩེད་མོ་འདི་ལས་སླ་པོ་ཡོད་པ་རེད། གལ་ཏེ་སློབ་
ཕྲུག་ཚོས་སློབ་ཚན་ངོ་མ་དེ་ཅི་ཞིག་འདེམས་དགོས་པ་ཤེས་ན་རྩེད་མོ་འདི་
ད་དུང་འདི་ལས་སླ་རུ་འགྲོ།སློབ་ཕྲུག་ཁ་ཤས་ཀྱིས་གཙང་ཆུ་དང་གངས་རིའི་
མིང་བརྗོད་རྒྱུར་ཐེ་ཚོམ་བྱས། ལ་ལས་ཧིན་རྡུའི་མིང་དང་ཁ་ཤས་ཀྱི་ཁ་ཆེའི་
མིང་སྤྲད། ངས་སློབ་ཕྲུག་རྣམས་ལ་ཚིག་འབྲུ་གསར་པ་འཚོལ་བའི་ཆེད་དུ་
ཚིག་མཛོད་དང་ས་ཁྲ་སོགས་ངེས་པར་དུ་བེད་སྤྱོད་བྱེད་དགོས་པའི་བསླབ་
བྱ་རྒྱག་གི་ཡོད་ལ། ཐབས་ལམ་འདི་བརྒྱུད་ནས་ཁོ་ཚོར་ཚིག་འབྲུ་གསར་པ་
མང་པོ་རྙེད་ཅིང་། ཁོ་ཚོས་དུས་ཚོད་ཆུད་ཟོས་སུ་མ་བཏང་བར་རུ་ཁག་འདྲ་
མིན་ནས་ཚིག་འབྲུ་གསར་པ་འགའ་བཙལ་ཡོད་པར་དོ་སྣང་བྱུང་།
ཁོ་ཚོ་གཅིག་གིས་གཅིག་ལ་རམ་འདེགས་བྱས་ནས་ཚང་མ་མཉམ་རུབ་
ཐོག་ཚིག་གསར་པ་བཙལ་ནས་དྲན་ཐོ་གྲ་སྒྲིག་བྱེད་ཀྱི་རེད་ཅེས་དགེ་རྒན་
ལས་རོགས་རྣམས་ལ་ཞུས་པ་ཡིན། ཤེས་ཡོན་འགན་འཛིན་གྱིས་རྩེད་མོ་འདི་
ལ་ནུས་པ་གང་འཚམ་ཡོད་པ་ཞལ་བཞེས་ཐོག “རྩེད་མོ་འདི་བརྒྱུད་ནས་
གནས་ཚུལ་མང་པོ་ཞིག་དང་སྤྱིར་བཏང་གི་ཤེས་བྱ་མང་པོ་བསྡུ་ལེན་བྱེད་
ཐུབ་པར་མ་ཟད། ཡོན་ཏན་གྱི་བང་མཛོད་མང་པོ་ཞིག་ཀྱང་སྒོ་འབྱེད་རྒྱུའི་བློ་
སྟོབས་སྤེལ་གྱི་འདུག་” ཅེས་གསུངས།

124 ཉིན་མོའི་སྐར་མ།
K
ངས་དགེ་རྒན་ལས་རོགས་རྣམས་ལ། “སློབ་ཕྲུག་ཚོས་མིང་ཚིག་གསར་པ་སྦྱོང་རྒྱུའི་ཆེད་
དུ་ཚིག་མཛོད་དང་ས་ཁྲ་སོགས་བཀོལ་སྤྱོད་བྱེད་དགོས། དེ་འདྲའི་ངང་ནས་ཁོ་ཚོས་
ཚིག་གསར་མང་པོ་ཤེས་ཀྱི་རེད།”ལབ་པ་ཡིན།
དེ་རྗེས་ཁོང་གིས་ང་ལ་ཞིབ་ཚགས་ངང་བལྟས་ནས་ཁྱེད་རང་གིས་གསར་
གཏོད་ཅིག་བྱེད་ཀྱི་ཡོད་པའི་ཚོར་སྣང་བྱུང་ངམ་ཞེས་གསུངས་པར། དགེ་
རྒན་གཅིག་གིས་དྲག་པོའི་རྣམ་འགྱུར་ཞིག་བསྟན་ནས། “རྒན་ལའི་རཱམ་ཁོང་
སློབ་གྲྭ་འདིའི་ནང་ལས་དོན་དམིགས་བསལ་འདི་འདྲ་ཞིག་སྤེལ་བར་སླེབས་
རེད། ཁོང་སློབ་ཁྲིད་ཡག་པོ་བྱེད་འདོད་མི་འདུག་ལ་དུས་རྟག་ཏུ་དགའ་སྐྱིད་
ཀྱི་སྤྲོ་བ་ཁོ་ན་མྱོང་བར་འདོད།
ང་ཚོས་སློབ་ཁྲིད་བྱས་ནས་རྐེད་པའི་རྒྱབ་ལའང་ན་ཟུག་ཚད་མེད་
བཏང་གི་འདུག འོན་ཀྱང་ཁོང་སྐྱིད་པོ་བྱས་ནས་སྡོད་པ་མ་གཏོགས་ལས་

ལེའུ་གསུམ་པ།125
ཀ་གཞན་ཅི་ཡང་བྱེད་ཀྱི་མི་འདུག་ལ་བསླབ་འདོད་ཀྱང་བྱེད་ཀྱི་མི་འདུག"
ཅེས་དང་། དགེ་རྒན་གཞན་ཞིག་གིས་ཁོང་གི་སྐད་ཆར་མཐུད་ནས། “ད་
དུས་ཚོད་འགྱུར་བ་ཕྱིན་འདུག །ད་སློབ་གསོ་བ་གསར་པ་ཞིག་གི་དུས་ཚོད་
རེད་འདུག །དེ་སྔོན་སྟོབས་འབྱོར་ཟེར་ན་ལག་ལ་ཤོག་དངུལ་བསྟན་རྒྱུ་ཡོད་
པ་དང་། ཡོན་ཏན་ཟེར་ན་ཁ་ཡི་ལྕེ་རྩེ་ལ་གོ་བ་འདི་དུས་ཚོད་དེ་ཕྱིན་ཚར་
འདུག །ད་ང་ཚོ་རྩེད་མོ་བརྒྱུད་ནས་སློབ་ཁྲིད་ཇི་ལྟར་བྱེད་དགོས་པ་སྦྱོང་
རྒྱུའི་དུས་ལ་སླེབས་འདུག །དཀོན་མཆོག་གིས་ཁོ་ཚོའི་ཕུགས་ལ་ཇི་ཙམ་
ཕན་གྱི་ཡོད་པ་མཁྱེན་གྱི་རེད། སློབ་ཕྲུག་སུ་ཡིན་རུང་སློབ་སྦྱོང་བྱ་རྒྱུའི་ཐད་
ལ་དོ་དབྱིངས་རྩ་ནས་མི་འདུག །སུས་ཁོ་ཚོ་རྩེད་མོ་རྩེ་བར་ཁྲིད་ན་དགེ་རྒན་
དེ་རང་བཞིན་གྱིས་སྐད་གྲགས་ཆགས་ཀྱི་འདུག་” ཅེས་བརྗོད། ང་ནི་སྐབས་
དེ་དུས་སློབ་ཕྲུག་ལྷན་དུ་གླེང་མོལ་བྱས་ནས་བསྡད་ཡོད་པས། ཟུར་གྱི་སྐད་
ཆ་དེ་ཚོ་ངས་རྗེས་སུ་ཐོས་བྱུང་།
ངས་སི་སྒྲ་རྒྱག་དུས་སློབ་ཕྲུག་ཚང་མས་ལག་ལ་ཕྱགས་མ་ཁྱེར་ནས་
ཐིག་སྟེང་དུ་ཁ་ཐུག་ལངས་ནས་བསྡད། ཁོ་ཚོ་ཕྱགས་མ་ལྷན་དུ་རུ་བསྒྲིགས་
ནས་ལུས་རྩལ་རྩེ་རུ་བཅུག་པ་ཡིན། དེ་རྗེས་ཁོར་ཡུག་གཙང་མ་བཟོ་བཅུག །
དེ་ཡང་ཁང་པའི་མཐའ་སྐོར་ཡོངས་རྫོགས་སྐོར་བ་བརྒྱབ་ནས་གཡས་གཡོན་
ཚང་མ་གཙང་མ་བཟོས། གད་སྙིགས་རྣམས་རུབ་རུབ་བཟོས་ཏེ་གཟེད་མ་
ནང་དུ་ཁྱེར་ནས་ཡོང་། ཤེས་ཡོན་འགན་འཛིན་དང་དགེ་རྒན་གཞན་རྣམས་
ཀྱིས་གཟིགས་ནས་བཞུགས། བྱ་འགུལ་འདི་ཡང་འཛིན་གྲྭའི་ཡིག་རྒྱུགས་
ཀྱི་ཆ་ཤས་ཤིག་ཡིན། ཤེས་ཡོན་འགན་འཛིན་གྱིས་“ཕྱགས་མ་ལྷན་དུ་རུ་

126 ཉིན་མོའི་སྐར་མ།
བསྒྲིགས་ནས་ལུས་རྩལ་རྩེ་བཅུག་པ་འདི་ཡ་རབས་ཚུལ་ལྡན་ཞིག་མིན་"
ཞེས་གསུངས། “ང་ཚོའི་རྒྱལ་ཁབ་ཀྱི་དཀའ་རྙོག་ཆེ་ཤོས་དེ་ཉམ་ཐག་རེད། ཇི་
སྲིད་ཉམ་ཐག་དང་གད་སྙིགས་གཉིས་གནས་པ་དེ་སྲིད་དུ་རྒྱལ་ཁབ་དེ་ཡར་
རྒྱས་འགྲོ་རྒྱུ་ཁག་པོ་རེད། དེ་བས་ན་ངས་ལས་དོན་དང་པོ་དེ་ཉམ་ཐག་མེད་
པ་བཟོ་རྒྱུ་དེ་རེད། བཙོག་པ་དང་ཉག་ཉིག་རྣམས་ཕྱིར་འདོར་རྒྱུར་འབད་
བརྩོན་བྱེད་དགོས་འདུག །ཕྱགས་མ་ལྷན་དུ་རུ་བསྒྲིགས་ནས་ལུས་རྩལ་རྩེ་
བཅུག་པ་འདི་མཚོན་རྟགས་ཤིག་རེད་” ཅེས་ཞུས་པ་ཡིན།
སློབ་ཕྲུག་གི་ཡིག་རྒྱུགས་དང་ཤོས་དེ་ཕྱགས་མ་དང་ལྷན་དུ་རུ་བསྒྲིགས་
ནས་ལུས་རྩལ་རྩེ་རྒྱུ་དེ་རེད། གཙང་མ་ཡོད་པའི་ཁང་མིག་རྣམས་ཁོ་ཚོས་
རང་སོར་བཞག །ངའི་སློབ་ཕྲུག་རྣམས་གཞི་ནས་བཙོག་པ་དང་གད་
སྙིགས་ལ་མི་དགའ་མཁན་ཆགས་འདུག །ང་ཚོ་གླེང་མོལ་བྱེད་རིང་ཁོ་ཚོས་
རྐང་པ་དང་ལག་པ་བཀྲུས་ནས་ངའི་བཀའ་ཁྱབ་རྗེས་མ་དེ་བསྒུགས་ནས་
བསྡད། ངས་སླར་ཡང་སི་སྒྲ་ཞིག་བརྒྱབ་ཡིན། ཤེས་ཡོན་འགན་འཛིན་གྱིས་
“ཁྱེད་ཀྱི་ཚོད་ལྟ་འདི་ཁྱད་མཚར་པོ་འདུག །འཛིན་རིམ་བཞི་པའི་སློབ་ཕྲུག་
རྣམས་ལ་སློབ་ཁྲིད་བྱེད་པའི་སྐབས་ཁྱེད་ཀྱིས་ལས་དོན་འདི་འདྲ་ག་ཚོད་
བྱེད་དུ་བཅུག་པ་ཡིན་” ཞེས་བཀའ་འདྲི་གནང་བྱུང་། ང་ཚོ་ཕན་ཚུན་གྲོས་
བསྡུར་བྱེད་པའི་རིང་སློབ་ཕྲུག་རྣམས་ཁོར་ཡུག་གི་ཕྱི་ལ་ཐོན་ནས་ཤིང་སྡོང་
སྒང་དུ་འཛེགས་སོང་། ངས་སི་སྒྲ་གཉིས་པ་དེ་རྒྱག་དུས་ཁོང་ཚོས་མར་ས་
ལ་མཆོངས་སོང་། སི་སྒྲ་གསུམ་པ་དེ་བརྒྱབ་པས་བསྐྱར་དུ་ཤིང་སྡོང་སྒང་དུ་
འཛེགས། དེ་བཞིན་སི་སྒྲ་བཞི་པ་དེ་རྒྱག་སྐབས་ཁོ་ཚོས་མར་ས་ལ་མཆོངས།

ལེའུ་གསུམ་པ། 127
སློབ་གྲྭའི་དགེ་ཆེས་“ཁྱེད་ཀྱི་ཤེས་ཡོན་སློབ་གསོ་འདི་ཁྱད་མཚར་ཞིག་
འདུག །འདི་ཁོ་ཚོ་ལ་སློབ་ཁྲིད་མ་བྱས་ནའང་ཤེས་ཀྱི་རེད། བྱ་འགུལ་འདི་
ཤེས་ཡོན་སློབ་གསོའི་ཚན་པ་གང་གི་ཁོངས་རེད་དམ་” ཞེས་དྲིས་བྱུང་བར།
ངས་“དེང་དུས་སློབ་ཕྲུག་རྣམས་ལ་བྱ་སྤྱོད་འདིའི་རིགས་སློབ་ཁྲིད་མ་བྱས་
ན་ཁོ་ཚོས་སྦྱོང་གི་མ་རེད། ང་ཚོས་འདི་རིགས་ཁོང་ཚོ་ལ་སློབ་ཀྱི་མེད་ལ་
སྦྱོང་ཡང་འཇུག་གི་མེད། ང་ཚོས་སློབ་ཕྲུག་རྣམས་འདི་རིགས་སྦྱོང་རོགས་
བྱས་ན་བསམ་གྱི་ཡང་མེད་ཅེས་” ཞུས་པར། དགེ་ཆེ་ཡིས་“མ་རེད། འདི་
བདེན་པ་མ་རེད་” ཅེས་གསུངས། ངས་“བྱས་ན་འགྲིག་གི་རེད་ང་ཚོའི་སློབ་
གྲྭའི་སློབ་ཕྲུག་ནང་ནས་ཤིང་སྡོང་སྒང་དུ་འཛེག་ཐུབ་མཁན་ག་ཚོད་ཡོད་
མེད་ཁྱེད་ཀྱིས་བཀའ་འདྲི་གནོངས་དང་” ཞུས་པས། དགེ་ཆེ་ཡིས་“འཛིན་
གྲྭ་གཞན་གྱི་སློབ་ཕྲུག་ཁ་ཤས་ལ་ཤིང་སྡོང་སྒང་ལ་འཛེགས་ཤིག་” ཅེས་
གསུངས་པར། སློབ་ཕྲུག་གཉིས་གསུམ་གྱིས་དཀའ་ཚེགས་ཆེན་པོའི་ངང་ནས་
ཤིང་སྡོང་སྒང་དུ་འཛེག་ཐུབ་ཙམ་བྱུང་བ་ལས། གཞན་སུ་གཅིག་གིས་ཀྱང་
འཛེག་ཐུབ་མ་སོང་། ངས་ཤེས་ཡོན་འགན་འཛིན་ལ། “རྒན་ལགས། ངས་སློབ་
ཕྲུག་རྣམས་ལ་བྱེད་སྒོ་འདྲ་མིན་ཐོག་སྦྱོང་བརྡར་སྤྲོད་ཀྱི་ཡོད། བྱེད་སྒོ་འདི་
ཚོ་ཚང་མ་ཤེས་ཡོན་སློབ་གསོའི་ཐད་ཀྱི་ཚོད་ལྟ་ཡིན་" ཞེས་ཞུས་པ་དང་།
ངས་སྐད་ཤུགས་ཆུང་ངུའི་སྒོ་ནས་ཁོང་ལ། “རྒན་ལགས། སློབ་ཕྲུག་ཁོང་ཚོའི་
མིང་རྒྱུགས་ཐོའི་ནང་དུ་བཀོད་ཡོད། ཁྱེད་ཀྱིས་ཁོང་ཚོར་བརྒྱ་ཆ་ཡག་པོ་
གནང་རོགས་”" ཞེས་ཞུས་པས། ཁོང་གིས་སྣང་མེད་ངང་ནས་ང་ལ།་“ཁྱེད་
རང་ལའང་བརྒྱ་ཆ་དགོས་ཀྱི་འདུག་གམ་” ཞེས་གསུངས་བྱུང་།

128 ཉིན་མོའི་སྐར་མ།
དེའི་རྗེས་ངས་བསྐྱར་དུ་སི་སྒྲ་ཞིག་རྒྱག་དུས་སློབ་ཕྲུག་ཚོས་ལ་
ཌུ་[spinning top] དང་དེའི་ཐག་པ་བཏོན་ཏེ་རྩེད་མོ་རྩེ་རྒྱུའི་འགོ་
བཙུགས། སྤྱིར་བཏང་རྩེད་མོ་འདི་དམིགས་ཡུལ་མེད་པའི་རྩེད་མོ་དེ་འདྲ་
མ་རེད་ལ། འདི་ནི་ཁོ་ཚོས་ནམ་ཞག་རྒྱུན་དུ་སྲང་ལམ་དབུས་སུ་རྩེད་སྲོལ་
ཡོད། འདི་ག་སློབ་གྲྭར་སྐད་ཅོར་མེད་པའི་ཐོག་ནས་རྩེ་གི་ཡོད། སློབ་ཕྲུག་
སུས་ཀྱང་རྩེད་མོ་རྩེ་སྐབས་གཡོ་ཟོལ་མ་བྱས། སློབ་ཕྲུག་རེ་རེ་ལ་ས་ཆ་བརྟན་
པོ་ཞིག་གྲ་སྒྲིག་བྱས་ཡོད། འགོ་ཁྲིད་ཀྱིས་ལམ་སྟོན་གང་བྱས་པ་ལྟར་ཁོ་ཚོས་
རྗེས་སུ་འབྲངས། བྱིས་པའི་དུས་ནས་ལ་ཌུའི་རྩེད་མོ་འདི་རྩེས་ཡོད་དུས་རྩེད་
མོ་འདི་སྤྲོ་སྣང་གི་ངང་ནས་རྩེས་སོང་། ཤེས་ཡོན་འགན་འཛིན་གྱི་“ཁོང་
ཚོར་ལ་ཌུ་རྩེ་སྟངས་འདི་སུས་བསླབས་པ་རེད་དམ།ཁོང་ཚོས་སྒྲིག་ཚུལ་དང་
མཐུན་པའི་སྒོ་ནས་རྩེད་མོ་འདི་རྩེ་གི་འདུག་” ཅེས་གསུངས་བྱུང་། ངས་ཤེས་
ཡོན་འགན་འཛིན་ལ། “རྒན་ལགས། ང་ཚོ་སྦྱོང་བརྡར་བྱེད་ས་དེ་གཙང་པོའི་
ཁ་འགྲམ་དེ་རེད། ང་ཚོ་ས་གནས་དེ་རུ་འཆམ་འཆམ་དུ་ཕྱིན་ནས་ང་ཚོས་
བྱེད་སྒོ་འདྲ་མིན་སྤེལ་གྱི་ཡོད།ཁོ་ཚོས་རྩེད་མོའི་བརྒྱུད་ནས་གནད་དོན་མང་
པོ་ཤེས་ཀྱི་འདུག་” ཅེས་ཞུས་པས། ཤེས་ཡོན་འགན་འཛིན་གྱིས་“ཁྱེད་རང་
བདེན་པ་རེད། ཉེ་ཆར་ངའི་ཕྲུ་གུ་རྣམས་རྩེད་མོའི་རྣམ་པའི་བརྒྱུད་ནས་མང་
པོ་ཤེས་ཀྱི་ཡོད་པ་རྟོགས་བྱུང་” ཞེས་གསུངས།
དེ་རྗེས་ཤེས་ཡོན་འགན་འཛིན་གྱིས་དགེ་ཆེའི་གདོང་ལ་གཟིགས་ནས་
“ཁྱེད་ཀྱི་བྱེད་སྒོ་འདི་འདྲ་སློབ་གྲྭའི་ནང་ག་དུས་ངོ་སྤྲོད་བྱེད་ཀྱི་ཡིན་ནམ་”
ཞེས་དྲིས་པ་ན། དགེ་ཆེ་ཡིས། “གལ་ཏེ་བྱེད་སྒོ་འདི་དག་ང་ཚོས་སློབ་གྲྭའི་

ལེའུ་གསུམ་པ། 129
ནང་ལག་བསྟར་བྱས་ན་རྩ་འཛིན་སློབ་ཚན་རྣམས་ག་དུས་བསླབ་ཚར་གྱི་
རེད་དམ། དགེ་རྒན་ཁོང་ནི་གཏན་འཇགས་མ་རེད། ཁོང་གིས་གང་ཐུབ་པ་
དེ་བྱེད་ཀྱི་རེད། ཕྱིས་སུ་ཁ་ནས་འདི་ངའི་ཚོད་ལྟ་ཡིན་ཞེས་བརྗོད་ཀྱི་རེད།
ངས་གང་བྱེད་ཐུབ་པ་དེ་བྱས་ཡིན། གཞན་གང་ཡང་བྱེད་ཐུབ་ས་མ་རེད།
སློབ་ཕྲུག་ཁོང་ཚོས་ཀྱང་བྱེད་ཐུབ་ཀྱི་མ་རེད། ཁྱེད་ཀྱིས་ཀྱང་རྒན་ལའི་རཱམ་
གྱི་ཚོད་ལྟའི་གྲུབ་འབྲས་གང་ཡིན་པ་དེར་མོས་མཐུན་གནང་ཡོད།
འོན་ཀྱང་ང་ཚོའི་རྩ་འཛིན་སློབ་ཚན་གྱི་མཐའ་མཚམས་བཀག་འདུག །
ནམ་རྒྱུན་འགན་འཛིན་ཁྱེད་རང་གིས་ང་ཚོར་རྩ་འཛིན་སློབ་ཚན་རྣམས་
དུས་ཐོག་ཏུ་ག་རེ་བྱས་ནས་བསླབ་ཚར་གྱི་མེད་པ་དང་། སློབ་ཕྲུག་ཚོས་ཅི་
བྱས་ནས་གྲུབ་འབྲས་ལེགས་པོ་འཐོབ་ཀྱི་མེད་སྐོར་སྙན་ཐོ་འབུལ་དགོས་པ་
ཁྱེད་ཀྱིས་རྒྱུན་དུ་གསུང་གི་ཡོད་” ཅེས་བརྗོད་པར། ཤེས་ཡོན་འགན་འཛིན་
གྱིས་འཛུམ་མདངས་ཤིག་བསྟན་པ་ལས་ཚིག་གཅིག་ཀྱང་མ་གསུངས། ཁོང་
ཕྲན་བུ་ཉོབ་ཡོད་པར་མངོན་བྱུང་། ཡིན་ན་ཡང་ཁོང་གིས་སྐད་ཆ་གཞན་
བརྗོད་རྒྱུའི་ཐད་བཀག་འགོག་གནང་། ངས་སི་སྒྲ་ཞིག་བརྒྱབ་པ་དང་། སློབ་
ཕྲུག་ཚོས་སྟོད་ཐུང་ཕུད་ནས་ཚང་མ་ལངས་ཏེ་རུ་ཁ་ཐུག་བསྒྲིགས། ཁོང་
ཚོའི་གཟུགས་པོ་གཙང་མ་ཡག་པོ་ཆགས་འདུག །དེ་ཡང་ལག་པ་དང་རྐང་
པ༑ སྐྲ་སོགས་ཚང་མ་བཀྲུས་ནས་གཙང་མ་འདུག །བྲམ་ཟེའི་བུ་དེ་ལ་རྩ་ཆེ་
བའི་སྐུད་པ་ཞིག་འདུག །མཛུབ་མོའི་སེན་མོ་རྣམས་ཛོར་པོ་མི་འདུག་ལ། སྐྲ་
དེ་ཡང་གཙང་མ་གཏུབས་འདུག །ཁོང་ཚོའི་མིག་ཟུང་གཉིས་གྲུང་ཤ་དོད་པོ་
འདུག་ལ་ཞྭ་མོ་ཡང་གཙང་མ་འདུག

130 ཉིན་མོའི་སྐར་མ།
ཤེས་ཡོན་འགན་འཛིན་གྱིས་འཛུམ་མདངས་ཤིག་བསྟན་ནས། “ཁྱེད་
ཀྱིས་ལས་གཞི་འདི་གྲ་སྒྲིག་ག་དུས་ནས་འགོ་བཙུགས་པ་ཡིན། ཁོང་ཚོའི་
གཟུགས་པོའི་འཕྲོད་བསྟེན་གཅེས་སྐྱོང་བྱ་རྒྱུའི་ཐད་ཁྱེད་ཀྱིས་དཀའ་ལས་
མང་པོ་བརྒྱབ་ཡོད་ཀྱི་རེད་” ཅེས་གསུངས་བྱུང་། ངས་“ཟླ་བ་དྲུག་སྔོན་ནས་
གྲ་སྒྲིག་བྱ་རྒྱུའི་འགོ་བཙུགས་ཤིང་། ལས་གཞི་འདི་འགོ་བཙུགས་ནས་ཟླ་བ་
དྲུག་ཏག་ཏག་ཕྱིན་ཡོད་པ་ཁྱེད་ཀྱིས་གསལ་པོ་མཁྱེན་གྱི་རེད་” ཅེས་ཞུས་
པ་ཡིན། ངས་བསྐྱར་དུ་སི་སྒྲ་ཞིག་བརྒྱབ། ཁོང་ཚོས་སྟོད་ཐུང་གྱོན་ཞིང་རུ་
བསྒྲིགས་ནས་ང་ལ་གུས་འདུད་བྱས་ཤིང་རང་གནས་སུ་ལོག །དགེ་ཆེ་ཡིས་
“བྱས་ན་ཡིག་རྒྱུགས་དེ་ཚར་བ་རེད་དམ་”" ཞེས་ཟུར་ཟའི་ཚུལ་དུ་དྲིས་པ
ན༑ ངས་“ད་ལྟ་ཚར་མེད། ཁྱེད་རྣམས་ཉེ་འགྲམ་འཛིན་གྲྭ་རུ་ཕེབས་ཀྱི་ཡིན་
ནམ་” ཞེས་དྲིས་པར། དགེ་ཆེ་ཡིས་“ཡིན་དང་ཡིན། ཁྱེད་ཀྱིས་ཁང་མིག་དེ་
ཉི་མ་མང་པོའི་སྔོན་ནས་བླངས་སོང་། ཁྱེད་ཀྱིས་ཅ་དངོས་ཤིག་ཕྱོགས་སྡུད་
བྱེད་ཀྱི་ཡོད་པ་འདྲ། མ་རེད་དམ་” ཞེས་དྲིས་བྱུང་། ངས་“ཁྱེད་རང་རང་
གིས་གཟིགས་རོགས་གནང་" ཞུས་ཏེ་ང་ཚོ་ཁང་མིག་ནང་དུ་འཛུལ། ཤེས་
ཡོན་འགན་འཛིན་གྱིས་“འདི་འགྲེམས་སྟོན་ཁང་ཆུང་ཆུང་ཞིག་ཡིན་པ་
འདྲ་” ཞེས་གསུངས་པ་དང་། སློབ་གྲྭའི་དགེ་ཆེ་ཡིས་“ངས་དེ་སྔ་ནས་ཚོད་
དཔག་བྱས་ཚར། སློབ་ཕྲུག་ཁོ་ཚོས་ཡར་མར་རྒྱུགས་ནས་ཅ་དངོས་སྒྲིག་གི་
འདུག་”ཅེས་བརྗོད།ངས་“ཁོང་ཚོ་ལས་ཀ་འདིའི་ཐོག་དོ་སྣང་འདུག
སོ་སོའི་འདོད་བློ་བཞིན་འགྲེམས་སྟོན་ཁང་འདིའི་ནང་དུ་སྒྲིག་དགོས་
ལབ་པ་ལས་ལམ་སྟོན་རྩ་བ་ནས་བྱས་མེད་" ཅེས་ཞུས་པ་ཡིན། ཤེས་ཡོན་

ལེའུ་གསུམ་པ། 131
འགན་འཛིན་གྱིས་“འགྲེམས་སྟོན་ཁང་འདི་ཆ་ཚང་སློབ་ཕྲུག་ཚོས་གོ་སྒྲིག་
བྱས་པ་རེད་དམ་"ཞེས་དྲིས་བྱུང་།ངས་“ལགས་འོ།རྒན་ལགས།འདི་ཚོ་ཚང་
མ་ཁོང་ཚོས་གོ་སྒྲིག་བྱས་པ་རེད་” ཞུས་པར། “ང་ཡིད་ཆེས་མ་སོང་། འདི་
མི་སྲིད་པ་ཞིག་རེད། ཅ་དངོས་ཚང་མ་གོ་རིམ་ལྡན་པའི་ཐོག་ནས་བསྒྲིགས་
འདུག་” ཅེས་གསུངས། ངས་དེ་ལ་ལན་ཅི་ཡང་བརྒྱབ་མེད། གང་ལགས་ཤེ་
ན༑ ངས་བྱས་པའི་ལས་ཀས་ཚང་མ་བསྟན་གྱི་འདུག །ཤེས་ཡོན་འགན་འཛིན་
གྱིས་“ཅ་དངོས་འདི་ཚོ་ཁྱེད་ཀྱིས་གང་ནས་བསྡུ་རུབ་བྱས་པ་ཡིན། རང་བྱུང་
སློབ་ཚན་སྦྱོང་རྒྱུའི་ཐད་ཅ་དངོས་འདི་ཚོ་ཚང་མ་ཧ་ཅང་གི་གལ་ཆེན་པོ་རེད”
ཅེས་གསུངས། ངས་ཁོང་ལ་“འདི་ཚོ་རང་བྱུང་ཁམས་ནས་ཐོབ་པ་རེད། ང་
ཚོས་ཕྱི་རུ་རང་བྱུང་ཁམས་བསྐོར་ནས་སློབ་སྦྱོང་བྱེད་པར་འགྲོ་དུས་ཅ་དངོས་
འདི་ཚོ་བསྡུ་རུབ་བྱས་པ་རེད་” ཅེས་ཞུས་པ་དང་། དགེ་ཆེས་“གཅིག་བྱས་ན་
རྐང་འགྲོས་འགྲོ་ས་དེ་ནས་བསྡུ་རུབ་བྱས་པ་ཡིན་གྱི་རེད་"ཅེས་བཤད།
ཤེས་ཡོན་འགན་འཛིན་གྱིས་“ལས་ཀ་འདི་ཧ་ཅང་ངོ་མཚར་ཅན་ཞིག་
རེད་འདུག །འགྲེམས་སྟོན་ཁང་འདི་ད་ལྟ་མ་སྡུད་རོགས་གནང་། འདི་སློབ་
གྲྭ་ཁྱོན་ཡོངས་ལ་ཕན་ཐོགས་ཡོང་ངེས་རེད། ང་ཚོ་དགེ་རྒན་གཞན་རྣམས་
ལའང་འགྲེམས་སྟོན་ཁང་འདིའི་ནང་ཅ་དངོས་ཁ་ཤས་ཁ་སྣོན་གནང་རོགས་
ཞུས་ན་ལེགས་” ཞེས་གསུངས། དགེ་ཆེ་ཡིས་བྱས་ན་“དགེ་རྒན་ཚོས་སློབ་
ཚན་དེ་ག་དུས་འཁྲིད་རྒྱུ་རེད་དམ་"ཞེས་དྲིས།སློབ་ཕྲུག་ཚོས་ཅ་དངོས་བསྡུ་
རུབ་བྱས་པ་རྣམས་རེའུ་མིག་ཅིག་བཟོས་ཡོད་པ་དེ། ཤེས་ཡོན་འགན་འཛིན་
གྱིས་བཀླགས་ནས་ཧ་ཅང་མཉེས་པོ་བྱུང་སྟེ། “སློབ་ཕྲུག་ཁོ་ཚོ་ལ་བྱ་དགའ་

132 ཉིན་མོའི་སྐར་མ།
སྤྲོད་དགོས་འདུག་" ཅེས་གསུངས། ངས་འགན་འཛིན་ལ། “རྒན་ལགས།
འགྲེམས་སྟོན་ཁང་གི་ཆེད་དུ་ཅ་དངོས་སྡུད་སྒྲིག་བྱ་རྒྱུ་འདི་ཁོང་ཚོའི་བདེ་
སྐྱིད་རེད་ལ། འགྲེམས་སྟོན་ཁང་འདི་ནི་ཁོ་ཚོའི་བྱ་དགའ་རེད་” ཅེས་ཞུས་
པ་ཡིན། དེ་ལ་ཤེས་ཡོན་འགན་འཛིན་གྱིས་གང་ཡང་གསུང་མ་སོང་ལ། ངས་
ཀྱང་ཁུ་སིམ་པོར་བསྡད། ཁང་མིག་གི་ཟུར་གཅིག་ཏུ་ཡོད་པའི་རྩེད་ཆས་ལ་
ཤེས་ཡོན་འགན་འཛིན་གྱིས་གཟིགས་ཏེ་“འདི་ཚོ་སུས་བཟོས་པ་རེད་དམ་”
ཞེས་བཀའ་འདྲི་གནང་། ངས་“སློབ་ཕྲུག་ཚོས་བཟོས་པ་རེད།
ལས་གཞི་འདི་ལ་ངས་རོགས་པ་རྩ་བ་ནས་བྱེད་མ་མྱོང་” ཞེས་ཞུས་པ་
ཡིན། “རྫ་ཆས་འདི་ཚོ་ཁོ་ཚོས་ག་དུས་བཟོས་རེད་དམ་” ཞེས་བཀའ་འདྲི་
གནང་བྱུང་། ངས་“རྫ་ཆས་འདི་ཚོ་གཙང་པོའི་འགྲམ་དུ་བཟོས་ཏེ་བདུན་
ཕྲག་རེའི་རྗེས་སུ་མེར་སྲེག་གཏོང་གི་ཡོད་”ཅེས་ཞུས་པ་ན།ཁོང་གིས་“ཁྱོད་
ལ་ཀླད་པ་གྲུབ་བྱེད་ཀྱི་དངོས་པོ་སྐྱ་མདོག་ཅན་(Grey Matter) ཡོད་པ་
འདྲ། ཁྱེད་ཀྱི་ཚོད་ལྟ་འདི་དངོས་གནས་ངོ་མཚར་ཅན་ཞིག་རེད་འདུག །ཁྱེད་
ལ་ལག་ཆ་ཅི་ཡང་མེད་ཀྱང་གཙང་པོའི་འགྲམ་དུ་ཕྱིན་ནས་འདམ་བག་བེད་
སྤྱོད་གང་ཡོང་བཏང་ནས་དངོས་ཆས་བཟོས། ཧ་ཅང་ཡག་པོ་འདུག་" ཅེས་
ཐུགས་གཏིང་ནས་མཉེས་བཞིན་གསུངས། ངས་མུ་མཐུད་དེ། “གལ་ཏེ་རྒན་
ལགས་ཁྱེད་གང་ཡང་མ་དགོངས་ན་ཁྱུག་ཙམ་རིང་ཁྱམས་རྭ་ལ་བཞུགས་
རོགས་གནང་། ངས་ཁྱེད་རྣམས་ལ་ཡང་བསྐྱར་གཞན་ཞིག་བསྟན་འདོད་
འདུག་” ཅེས་ཞུས་པ་དང་། ཁོང་ཚོ་ཞབས་བཀྱག་ལ་བཞུགས་དུས། སློབ་གྲྭའི་
དགེ་ཆེས་ཏོག་ཙམ་སེམས་ཁོང་དུ་ཆུད་པའི་སྣང་ཚུལ་སྟོན་བཞིན། “རྒན་

ལེའུ་གསུམ་པ། 133
ལགས། ང་ཚོས་ལས་གཞི་འདི་དག་ཆ་ཚང་བྱས་པ་ཡིན་ན། དགེ་རྒན་གྱི་
སློབ་ཁྲིད་ག་དུས་བྱེད་དགོས་རེད་དམ་” ཞེས་དྲིས་པར། ངས་ཤོག་བྱང་གྲུ་
བཞི་ཁ་ཤས་ཁྱེར་ནས་ཡོང་སྟེ། ཤོག་བྱང་གྲུ་བཞི་མ་གཅིག་གི་ནང་རང་ཉིད་
སློབ་གྲྭའི་ནང་དང་པོ་ལས་ཀ་འགོ་འཛུགས་དུས་སློབ་ཕྲུག་རྣམས་ཀྱི་ཡིག་
གཟུགས་ཀྱི་དཔེ་མཚོན་ཁག་དང་། ཤོག་བྱང་གྲུ་བཞི་མ་གཞན་དེའི་ནང་ཉིན་
གཅིག་སྔོན་ལ་སློབ་ཕྲུག་ཚོས་བྲིས་པའི་ཡིག་གཟུགས་ཀྱི་དཔེ་མཚོན་ཡོད།
ཤོག་བྱང་དེ་ཡི་འགོ་བརྗོད་ལ་ཡིག་གཟུགས་ཡར་རྒྱས་ཀྱི་ཤོག་བྱང་ཞེས་
བྲིས་ཡོད། ཁོ་ཚོའི་ཡིག་གཟུགས་ཡར་རྒྱས་ཀྱི་རྣམ་པ་ལ་གཟིགས་དུས་དགེ་
རྒན་ཚང་མས་ང་ལ་བསྟོད་བསྔགས་བཏང་། ཡིན་ན་ཡང་དགེ་རྒན་གཅིག་
གིས་གཞན་རྣམས་ལ་“གཅིག་བྱས་ན་ཡིག་གཟུགས་འདི་ཚོ་ཡིག་གཟུགས་
ལེགས་པའི་སློབ་ཕྲུག་ཚོར་འབྲི་བཅུག་པ་ཡིན་གྱི་རེད་” ཅེས་བཤད། ང་རང་
རྒྱུན་གཏན་ནས་སྐད་ཆ་བསྐོར་ནས་ཤོད་མཁན་ལ་དེ་ཙམ་མི་དགའ་ནའང་
ངས་དེ་ལ་ཁ་ཡ་མ་བྱས་པར་བརྩི་མེད་བཏང་བ་ཡིན། ཁོ་ཚོ་ཡར་རྒྱས་ཕྱིན་
པའི་འབྲས་བུ་ལ་ཁས་ལེན་བྱ་རྒྱུ་དཀའ་ལས་ཁག་པོ་འདུག
ཤེས་ཡོན་འགན་འཛིན་གྱིས་“ཁྱེད་ཀྱིས་ཁོང་ཚོར་འགྱུར་བ་ཇི་ལྟར་
བཏང་བ་ཡིན་ནམ་” ཞེས་གསུངས་པར། ངས་“ཐབས་ལམ་མང་པོ་བེད་སྤྱོད་
བྱས་ནས་འགྱུར་བ་བཏང་བ་ཡིན་” ཞེས་ཞུས་པ་ཡིན། ཁོང་གིས་“གལ་ཏེ་
ཐབས་ལམ་འདི་ཚོ་ང་ཚོའི་སློབ་གྲྭའི་ནང་དུ་ལག་བསྟར་བྱས་ན་གང་འདྲ་
འདུག་གམ་” ཞེས་དྲིས་བྱུང་། ངས་“འདི་བྱེད་ཐུབ་ཀྱི་རེད་ལ། འདིའི་གྲུབ་
འབྲས་ཀྱང་འཐོབ་ཀྱི་རེད་”ཅེས་ཞུས་ཏེ་དེབ་གཞན་ཞིག་ཁྱེར་ནས་ཡོང་།དེབ་

134 ཉིན་མོའི་སྐར་མ།
དེའི་ཤོག་ངོས་རེ་རེའི་སྟེང་ཟླ་བ་དྲུག་གི་ནང་སློབ་ཕྲུག་རེ་རེས་དཔེ་དེབ་ག་
ཚོད་བཀླགས་ཡོད་མེད་ཀྱི་མིང་ཐོ་སློབ་ཕྲུག་སོ་སོའི་ཡིག་གཟུགས་ཐོག་ནས་
བཀོད་ཡོད་ཅིང་། དེ་བཞིན་དཔེ་དེབ་ཅི་ཞིག་བཀླགས་ཡོད་མེད་དང་། དེབ་
དེའི་མཐའ་མཇུག་ལ་སློབ་ཕྲུག་གི་དཔེ་དེབ་ག་ཚོད་བཀླགས་ཡོད་མེད། ཁྱོན་
བསྡོམས་སློབ་ཕྲུག་ག་ཚོད་ཀྱིས་ད་བར་དཔེ་དེབ་ག་ཚོད་བཀླགས་ཡོད་མེད་
ཀྱི་ཁ་གྲངས། སློབ་ཕྲུག་ཚོས་ཆ་སྙོམས་དཔེ་དེབ་ཀློག་གྲངས། སློབ་ཕྲུག་སུས་
དཔེ་དེབ་མང་ཤོས་དང་སུས་ཉུང་ཤོས་བཀླགས་ཡོད་མེད་གསལ་པོ་བཀོད་
ཡོད་ལ། ཁོ་ཚོས་དགའ་མོས་བྱེད་སའི་དཔེ་དེབ་དང་དགའ་མོས་དེ་ཙམ་མེད་
པའི་དཔེ་དེབ་ཀྱི་མིང་ཡང་བྲིས་ཡོད་པར་མ་ཟད། དཔེ་དེབ་གང་བཀླགས་པ་
རྣམས་རང་གི་འདོད་བློ་བཞིན་སློབ་ཚན་གཞིར་བཟུང་སྡེ་ཚན་དུ་བགོས་ཡོད།
ཤེས་ཡོན་འགན་འཛིན་གྱིས་འདི་ཚོ་ཆ་ཚང་གཟིགས་པ་དང་ཧ་ལས་
ཤིང་ཧང་སང་བའི་ངང་ནས། “ཁོ་ཚོས་དཔེ་དེབ་མང་པོ་བཀླགས་འདུག་ལ།
དེ་ཡང་སློབ་ཚན་འདྲ་མིན་ཐོག་ལ་བཀླགས་འདུག །ཁོ་ཚོས་དཔེ་དེབ་འདི་
ཚོ་ག་དུས་བཀླགས་པ་རེད་དམ་” ཞེས་དྲིས་བྱུང་། ངས་“འདི་བདེན་པ་
རེད། ངའི་ལམ་སྟོན་བཞིན་ཁོ་ཚོས་དཔེ་དེབ་འདི་ཚོ་བཀླགས་པ་རེད་” ཅེས་
ཞུས་པ་ཡིན། ཤེས་ཡོན་འགན་འཛིན་གྱིས་སློབ་གྲྭའི་དགེ་ཆེ་ལ་“འཛིན་གྲྭ་
བདུན་པའི་སློབ་ཕྲུག་རྣམས་ཀྱིས་ཟླ་བ་དྲུག་ནང་དཔེ་དེབ་ག་ཚོད་བཀླགས་
ཡོད་དམ་” ཞེས་དྲིས་པར། དགེ་ཆེས་“ཁོ་ཚོས་དཔེ་དེབ་མང་པོ་འདི་འདྲ་
ཇི་ལྟར་ཀློག་ཐུབ་བམ། གལ་ཏེ་ཁོ་ཚོས་དཔེ་དེབ་འདི་འདྲ་མང་པོ་བཀླགས་
ནས་བསྡད་ན་རྒྱལ་རབས་དང་ས་ཁམས་རིག་པ། ཐིག་རྩིས་རིག་པའི་སློབ་

ལེའུ་གསུམ་པ། 135
ཚན་རྣམས་ཀློག་རྒྱུའི་དུས་ཚོད་ག་དུས་རག་གི་རེད་དམ་” ཞེས་ཞུས། ཤེས་
ཡོན་འགན་འཛིན་གྱིས་ཡུད་ཙམ་རིང་གང་ཡང་མ་གསུངས་པར་བསམ་བློ་
གཏིང་ཟབ་ཅིག་གཏོང་གི་ཡོད་པའི་རྣམ་པ་བསྟན། དེ་རྗེས་ཤེས་ཡོན་འགན་
འཛིན་གྱིས་ང་ལ་“ཁྱེད་ཀྱི་སློབ་ཕྲུག་རྣམས་སྤྱི་བྱིངས་ཀྱི་ཡིག་རྒྱུགས་ལམ་
སྲོལ་ལྟར་ཡིག་རྒྱུགས་གཏོང་མི་དགོས་པར་སྐད་ཡིག་སློབ་ཚན་ཐོག་རྒྱུགས་
འཕྲོད་སོང་། ད་གཞན་གང་ལྷག་ཡོད་དམ་" ཞེས་བཀའ་འདྲི་གནང་བྱུང་།
ངས་ཁོ་ཚོས་ལག་བྲིས་བརྒྱབ་ནས་བཟོས་པའི་དུས་དེབ་(Magazine)
རྣམས་ཁྱེར་ནས་བསྟན་པས། ཤེས་ཡོན་འགན་འཛིན་གྱིས་“སྙན་རྩོམ་འདི་
ཚོ་ཚང་མ་ཁོ་ཚོས་བྲིས་པ་རེད་དམ་" ཞེས་བཀའ་འདྲི་གནང་བ་དང་། ངས་
“ལགས་འོ། རྒན་ལགས། འདི་ཚོ་ཁོ་ཚོས་བྲིས་པ་རེད་" ཅེས་ཞུས་པ་ཡིན།
“འདིའི་ནང་སྙན་ངག་གཉིས་གསུམ་བྲིས་འདུག །འདི་ཚོ་ཚང་མ་ཁོང་ཚོས་
བྲིས་པ་རེད་དམ་” ཞེས་ཡང་བསྐྱར་གསུངས་བྱུང་། ངས་སླར་ཡང་“ལགས་
འོ༑ རྒན་ལགས། སློབ་ཕྲུག་གཉིས་ཀྱིས་སྙན་ངག་འབྲི་རྒྱུར་འབད་བརྩོན་ཞེ་
དྲག་བྱེད་ཀྱི་འདུག་” ཅེས་ཞུས་པས། ཁོང་གིས་“ཁོ་ཚོས་བྲིས་པའི་སྙན་རྩོམ་
ལ་ཁྱེད་ཀྱིས་ཞུས་དག་གཏོང་གི་ཡོད་དམ་” ཞེས་གསུངས་བྱུང་།“མེད་རྒན་
ལགས།ངས་ད་བར་ཞུ་དག་རྩ་ནས་བྱེད་མྱོང་མེད།ཁོ་ཚོས་གང་བྲིས་པ་རྣམས
ཇི་མ་ཇི་བཞིན་འདིའི་ནང་བཀོད་ཡོད་" ཅེས་ཞུས་པར། ཁོང་གིས་མུ་མཐུད་
ནས་“འདི་ཚོ་དངོས་གནས་སློབ་ཕྲུག་ཚོས་དཀའ་ལས་བརྒྱབ་ནས་བྲིས་པ་
རེད་དམ། ཡང་ན་མི་གཞན་གྱི་དཔེ་དེབ་ནས་བཤུས་པ་རེད། ཁྱེད་ཀྱིས་ཁོ་ཚོ་
ལ་རྩོམ་ཡིག་འབྲི་རྒྱུའི་ཐད་སྦྱོང་བརྡར་སྤྲོད་ཀྱི་ཡོད་དམ་" ཞེས་དྲིས། ངས་
“མི་གཞན་གྱི་སྙན་རྩོམ་འདྲ་བཤུས་བྱས་ན་དེ་ལ་ཕན་ཐོགས་ཅི་ཡོད།

136 ཉིན་མོའི་སྐར་མ།
ཁོང་ཚོས་བློའི་ནང་གང་འཆར་བ་དེ་བྲིས་པར་ངས་འགྲེམས་སྤེལ་བྱེད་
ཀྱི་ཡོད།ཁོ་ཚོ་རྩོམ་འབྲི་རྒྱུར་དགའ་པོ་འདུག།ངེས་པར་དུ་འགྲེམས་སྤེལ་བྱེད་
ཀྱི་ཡོད་” ཅེས་ཞུས། ཁོང་གིས་“འདི་ཡིག་རྒྱུགས་ཀྱི་ཆེད་དུ་དམིགས་བསལ་
བཟོས་པ་རེད་དམ་” ཞེས་གསུངས་པར། ངས་“འདི་འདྲ་གང་ཡང་མ་རེད།
ང་ཚོས་སྙན་དེབ་འདི་ཟླ་བ་གཅིག་ནང་བཟོ་ཐུབ་པ་བྱེད་ཀྱི་ཡོད། བཟོས་
ནས་ཟླ་བ་གསུམ་ཡང་ཕྱིན་ཚར་སོང་། སྙན་དེབ་འདི་ཚོ་ཡིག་རྒྱུགས་ཀྱི་ཆེད་
དུ་ཕུལ་བ་མ་རེད། འོན་ཀྱང་འདི་ནི་དམིགས་བསལ་དེ་ཡི་ཆེད་དུ་བཟོས་པ་
དེ་འདྲ་གང་ཡང་མ་རེད་”" ཅེས་ཞུས་པ་ཡིན།ཤེས་ཡོན་འགན་འཛིན་ཧ་ཅང་
ཐུགས་མཉེས་ནས། “འདི་ནི་དངོས་གནས་ལས་ཀ་ཁག་པོ་ཞིག་རེད་འདུག །
དོན་དངོས་ཐོག་ཁྱེད་ཀྱིས་ཚད་ལས་བརྒལ་བའི་བྱ་གཞག་བཟང་པོ་ཞིག་
བསྒྲུབས་འདུག་ལ། ཟླ་བ་དྲུག་གི་ནང་ཁྱེད་ལ་ཧ་ལས་པའི་གྲུབ་འབྲས་བཟང་
པོ་སྨིན་འདུག་”ཅེས་བསྟོད་བསྔགས་གནང་བྱུང་།
སློབ་གྲྭའི་དགེ་ཆེས་ང་ཚོའི་བར་དུ་འཛུལ་ནས་“ཨང་རྩིས་དང་ས་
ཁམས་རིག་པ། ད་དུང་རྒྱལ་རབས་སློབ་ཚན་གྱི་ཡིག་རྒྱུགས་ག་དུས་གཏོང་
གི་རེད།ང་ཚོ་ཉིན་གུང་རྒྱབ་ལའང་སྡོད་དགོས་ཀྱི་རེད་དམ་”ཞེས་དྲིས་བྱུང་།
གཅིག་བྱས་ན་ཁོང་གིས་ང་ལ་འཕྱ་དམོད་བྱེད་རྩིས་ཡོད་སྲིད།ངས་ཨང་རྩིས་
དང་ས་ཁམས་རིག་པའི་སློབ་ཚན་ཐོག་ཏོག་ཙམ་ལས་བསླབས་མེད་པ་ཁོང་
གིས་མཁྱེན་གྱི་རེད། “ཨང་རྩིས་དང་ས་ཁམས་རིག་པའི་སློབ་ཚན་ཐོག་ངས་
ད་བར་གང་ཡང་བྱེད་ཐུབ་མ་སོང་། ཡིན་ན་ཡང་ལོ་འཁོར་ཡིག་རྒྱུགས་མ་
སླེབས་སྔོན་དུ་ཆ་ཚང་བསླབ་ཚར་བ་བྱེད་ཀྱི་ཡིན། ད་བར་རྒྱལ་རབས་སློབ་
ཚན་བསླབ་པ་རྣམས་ཏག་ཏག་བསྡད་མེད་" ཞུས་པ་དང་། དགེ་ཆེས་“བྱས་

ལེའུ་གསུམ་པ། 137
ན་ལས་ཀ་ངོ་མ་དེ་ལྷག་འདུག་” ཅེས་བཤད་པར། ཤེས་ཡོན་འགན་འཛིན་
ཐུགས་མཉེས་པོའི་སྒོ་ནས་“འདི་ཁྱེད་ཀྱི་བསམ་ཚུལ་རེད་མ་གཏོགས་ཁོང་
གི་མ་རེད། ཁྱེད་ཀྱི་བསམ་པར་རྒྱལ་རབས་དང་ས་ཁམས་རིག་པ། ཨང་རྩིས་
སློབ་ཚན་རྣམས་སློབ་ཚན་ཁྲོད་ནས་དཀའ་ལས་ཁག་ཤོས་ཤིག་ལ་ངོས་འཛིན་
བྱེད་སྲིད་ཀྱི་རེད་” ཅེས་གསུངས། དགེ་ཆེས་ཀྱང་“རྒན་ལགས། འདི་ཡང་
ཁྱེད་ཀྱི་དགོངས་ཚུལ་རེད། ཁྱེད་ཀྱང་སློབ་ཚན་འདིའི་ཐོག་གྲུབ་འབྲས་ཐོན་
ན་དགོངས་ཀྱི་ཡོད་རེད་” ཅེས་སྐྱོན་བརྗོད་བྱས། སྐད་ཆ་དེས་ཁོར་ཡུག་
ཞི་འཇམ་བཟོས། མི་ཚང་མ་ཕྱི་རུ་འགྲོ་རྒྱུར་གྲ་སྒྲིག་བྱས་པ་དང་། ཤེས་ཡོན་
འགན་འཛིན་གྱིས་“ཁྱེད་རང་གི་གྲུབ་འབྲས་ཀྱི་ཐོ་(Result Sheet) དེ་ག་
པར་ཡོད་དམ་” ཞེས་གསུངས་བྱུང་། ངས་“ད་ལྟ་གྲ་སྒྲིག་ཅི་ཡང་བྱས་མེད་"
ཅེས་ཞུས་པས། ཁོང་གིས་“བྱས་ན་ཁྱེད་རང་གི་འཛིན་གྲྭ་དེ་ཡིག་རྒྱུགས་ལ་
དམིགས་བསལ་གཏོང་གི་ཡིན་ཞེས་” གསུངས།

མཇུག་མཐའི་ཚོགས་འདུ།
༡
༄། །དུས་ཚིགས་ཡིག་རྒྱུགས་ཚར་ནས་ཉིན་ཁ་ཤས་ཀྱི་རྗེས་སུ་ང་རང་
སློབ་གྲྭའི་ལས་རོགས་དང་ལྷན་དུ་གླེང་མོལ་བྱས་ནས་སྡོད་སྐབས། རྒན་
ཅནྡྲཤཾཀར་གྱིས་“ཁྱེད་ནི་མི་ངོ་མཚར་ཅན་ཞིག་རེད་འདུག ཁྱེད་ཀྱི་ཚོད་
ལྟ་འདི་ལམ་ལྷོང་བྱུང་བ་ངས་ཁས་ལེན་གྱི་ཡིན། ཚོད་ལྟ་འདི་འདྲ་གཞི་རིམ་
འོག་མའི་སློབ་གྲྭ་ལ་ལག་བསྟར་བྱེད་ཐུབ་ཀྱི་ཡོད་པ་རྩ་ནས་བསམ་མ་བྱུང་
ཞེས་གསུངས། རྒན་བྷདྲཤཾཀར་གྱིས་མུ་མཐུད་ནས་“རྒན་ལའི་རཱམ་གྱིས་
དབྱིན་ཡིག་མཁྱེན་གྱི་ཡོད། དེར་བརྟེན་ཁོང་གི་དབྱིན་ཇིའི་དཔེ་དེབ་མང་པོ་
བཀླགས་ཡོད། དཔེ་དེབ་དེ་ཚོ་བརྒྱུད་ནས་ཁོང་ལ་ཡོན་ཏན་མང་པོ་ཐོབ་ཀྱི་
ཡོད་པ་རེད་” ཅེས་གསུངས་པ་དང་། རྒན་ཅམྤཀལཱལ་གྱིས་“གཅིག་བྱས་ན་
དེ་ཡིན་སྲིད་ཀྱི་རེད། གང་ལྟར་ཡང་རྒན་ཁོང་གིས་དེའི་ཐོག་སྐུ་ལས་བསྐྱོན་
སོང་། ཁོང་ལ་ཕྱག་དངུལ་ཐོག་ཐུགས་ཁྲལ་རྩ་ནས་མེད་ལ། གྲུབ་འབྲས་ཀྱི་
ཆེད་དུའང་དེ་ཙམ་ཐུགས་ཁྲལ་མེད། གལ་ཏེ་ཚོད་ལྟ་འདི་ལམ་ལྷོང་མ་བྱུང་
ནའང་ཁོང་ལ་ཁྱད་པར་རྩ་བ་ནས་མེད་” ཅེས་བརྗོད། རྒན་བེཎཱིལཱལ་གྱིས་
“ང་ཚོས་ཚོད་ལྟ་འདི་ཇི་ལྟར་ལག་བསྟར་བྱེད་ཐུབ། ཚོད་ལྟ་འདིའི་ཆེད་དུ་
དུས་ཚོད་གཏོང་དགོས། བསམ་བློ་གཏོང་རྒྱུ་དང་གྲ་སྒྲིག་བྱ་རྒྱུའི་དུས་ཚོད་
སྟོང་པ་མང་པོ་དེ་འདྲ་སུ་ལ་ཡོད། ང་ཚོས་སློབ་ཕྲུག་རྣམས་ལ་སྒེར་གྱི་ཟུར་
སྦྱོང་ཁྲིད་ཐབས་སྐོར་ལ་བསམ་བློ་བཏང་ནས་བསྡད་ཡོད།དགོང་མོ་རྟག་པར་

140 ཉིན་མོའི་སྐར་མ།
ཤེས་ཡོན་འགན་འཛིན་གྱི་དྲུང་དུ་བཅར་དགོས་འདུག །སློབ་ཕྲུག་ལ་ལྟ་སྐྱོང་
བྱེད་དགོས་པར་མ་ཟད། སྤྱི་ཚོགས་ལྷན་དུ་འབྲེལ་ལམ་ཡང་ཡག་པོ་འཇོག་
དགོས་ཀྱི་འདུག །ང་ཚོས་ག་ཚོད་བར་དུ་བལྟ་དགོས། རྒན་ལགྣི་རཱམ་ཁོང་ནི་
བྱེའུ་རང་དབང་ཅན་ཞིག་ཡིན་དུས་ཁོང་གིས་དཀའ་ལས་བརྒྱབ་ན་ལས་ཀ་
འདི་བྱེད་ཐུབ་ཀྱི་རེད་” ཅེས་ཟེར།
མཐའ་མར་ཁོ་བོ་འུ་ཐུག་ནས་ངའི་ལས་རོགས་རྣམས་ལ་འདི་ལྟར་ཞུས་
པ་ཡིན། “གཟིགས་དང་། ང་ཚོས་གཞི་རིམ་འོག་མའི་སློབ་ཕྲུག་གི་སློབ་
གསོའི་ཆེད་དུ་སྔར་ལས་ལྷག་པའི་ཐབས་ཤེས་མང་བ་བྱེད་ཐུབ་ཀྱི་རེད། གཞི་
རིམ་འོག་མའི་སློབ་གསོའི་ལམ་ལུགས་འདི་ལ་འགྱུར་བ་ཤུགས་ཆེན་པོ་ཞིག་
གཏོང་ཐུབ་ཀྱི་རེད། ཡིན་ན་ཡང་དེ་ལ་གང་དགོས་པ་རེད་ཟེར་ན། འགྱུར་
བ་གཏོང་ཐུབ་མཁན་ཞུམ་མེད་སྙིང་སྟོབས་ཅན་གྱི་མི་ཞིག་དགོས། ད་ལྟའི་
འཛམ་བུ་གླིང་འདིར་མིའི་ཕྱི་ཀུན་སྤྱོད་དང་སྤྱི་ཚོགས་ལམ་ལུགས་རྣམས་
གང་ཅིའི་ཐད་ནས་འགྱུར་ལྡོག་འགྲོ་བཞིན་ཡོད། དེ་མི་ཡིས་འགྱུར་བ་བཏང་
བ་རེད། དོ་སྣང་དང་གདེང་འཇོག །ཞུམ་པ་མེད་པའི་སྙིང་སྟོབས་གསུམ་ངེས་
པར་དུ་ཚང་དགོས། གལ་ཏེ་མི་གཅིག་གིས་དབྱིན་སྐད་ཤེས་པ་ཙམ་གྱིས་
ཚོད་ལྟ་ལམ་ལྷོང་ཡོང་གི་ཡོད་པའི་ངེས་པ་མེད། དེ་ནི་ལས་ཀ་བྱེད་འདོད་
མེད་མཁན་རྣམས་ཀྱི་ཁག་དཀྲི་ས་ཞིག་རེད། རྒན་ཅམྤཀལཱལ་ལ་ཞུ་རྒྱུར་
དེང་དུས་ཀྱི་མི་རྣམས་ཚོད་ལྟ་ལས་ལྷག་པ་གྲུབ་འབྲས་ལ་དོ་སྣང་བྱེད་མཁན་
མང་བ་ཡོད། ཁྱེད་རང་དངུལ་གྱི་ཆེད་དུ་གྲུབ་འབྲས་འདོད་སྲིད། ཡིན་ན་
ཡང་ང་ལ་མཚོན་ན་ལམ་ལྷོང་མ་བྱུང་ཟེར་ན་ཚོད་ལྟ་བྱ་རྒྱུའི་གོ་སྐབས་མ་

མཇུག་མཐའི་ཚོགས་འདུ། 141
ཐོབ་པ་ལ་ངོས་འཛིན་བྱེད་ཀྱི་ཡོད། དེ་ཙམ་མ་ཟད། གལ་སྲིད་ངའི་ཚོད་ལྟ་
འདི་ལམ་ལྷོང་མ་བྱུང་ན་མ་འོངས་པར་མི་མང་པོ་ཞིག་ལ་གོ་སྐབས་འདི་ཐོབ་
དཀའ། རྒན་བེཎཱིལཱལ་ལགས་ལ་ཞུ་རྒྱུར། ང་ཚོ་སྤྱི་ཚོགས་ལྷན་དུ་འབྲེལ་ལམ་
འཇོག་རྒྱུ་དང་བཀའ་མོལ་གནང་རྒྱུའི་ཆེད་དུ་དུས་ཚོད་མང་པོ་ཡོད། ཚོད་
ལྟ་འདིའི་ཆེད་དུ་ཉིན་ལྟར་ཤེས་ཡོན་འགན་འཛིན་གྱི་དྲུང་དུ་སུས་ཁྱེད་ལ་
འགྲོ་དགོས་གསུངས་སོང་ངམ། གལ་ཏེ་སོ་སོའི་ལས་ཀ་དེ་དྲང་པོ་དང་ལྷག་
བསམ་རྣམ་དག་ངང་ནས་སྤུས་དག་པོ་བྱས་ན་འགན་འཛིན་ལ་སྤྲེལ་ལད་
བྱེད་དགོས་དོན་མེད། དུས་རྒྱུན་བྱ་བ་ལེགས་པོ་མི་བྱེད་མཁན་དགེ་རྒན་
རྣམས་ཀྱིས་ལས་ཀ་འདི་རིགས་བྱེད་ཀྱི་རེད། ང་ཚོའི་སློབ་ཕྲུག་རྣམས་ལ་ག་
རེ་བྱས་ནས་སྒེར་གྱི་ཟུར་སྦྱོང་སྤྲོད་དགོས་སམ། གལ་ཏེ་དགེ་རྒན་རང་ཉིད་
ཀྱིས་སློབ་ཕྲུག་ཚོར་སློབ་སྦྱོང་ཡག་པོ་བསླབས་ཡོད་ན་ཟུར་སྦྱོང་སྤྲོད་དགོས་
དོན་མེད། ཟུར་སྦྱོང་སྤྲོད་དགོས་པའི་རྒྱུ་མཚན་ནི་འཛིན་གྲྭའི་ནང་དགེ་རྒན་
གྱིས་སློབ་ཁྲིད་ལེགས་པོ་མ་བྱས་པའི་འབྲས་བུ་དེ་རེད།” ཅེས་ཞུས་པ་ཡིན།
རྒན་ཤིབཤཾཀར་གྱིས་བར་དུ་འཛུལ་ནས། “ངའི་བརྩེ་བའི་གྲོགས་པོ་རྒན་
ལཊཱི་རཱམ་ལགས། ཁྱེད་ཀྱིས་ང་ཚོའི་གླ་ཕོགས་དམའ་པོ་དེ་དྲན་པ་བརྗེད་ཀྱི་
འདུག་གམ། ཁྱེད་ལ་གླ་ཕོགས་ཡག་པོ་རག་གི་ཡོད། འོན་ཀྱང་། ང་ཚོ་ལ་རག་
གི་མེད། དེ་ལ་ང་ཚོས་གང་བྱེད་དགོས་རེད་དམ་” ཞེས་དྲིས་པར། ངས་དགེ་
རྒན་རྣམས་ལ་“ཁྱེད་ཚོས་གཞུང་ལ་གླ་ཕོགས་ཡག་པོ་གནང་དགོས་པའི་
འབོད་སྐུལ་ཞུ་དགོས། ཁྱེད་རྣམས་ལ་ངེས་པར་དུ་འཐོབ་ཀྱི་རེད་” ཅེས་ལབ་
པ་དང་། རྒན་བིཤྭནཱཐ་ཡིས་“འདི་དངོས་གནས་རེད་དམ།ང་ཚོའི་གླ་ཕོགས་

142 ཉིན་མོའི་སྐར་མ།
འཕར་རྒྱུའི་ཚབ་ཏུ་ང་ཚོ་ལས་ཀ་ནས་ཕྱིར་འབུད་གཏོང་ཉེན་རེད་” ཟེར།
ངས་“དགེ་རྒན་ཚང་མས་སྙན་ཞུ་རེ་བྲིས་ནས་རེ་འདུན་གང་ཡོད་བཏོན་
དང་། དགེ་རྒན་ག་ཚོད་ཕྱིར་འབུད་བྱེད་ཀྱི་ཡོད་མེད་ང་ཚོས་བལྟས་ཆོག་
གི་རེད། ངའི་བསམ་པར་འཛིན་སྐྱོང་གིས་ང་ཚོ་ལས་ཀ་ནས་མ་ཕུད་གོང་ང་
ཚོས་ལས་ཀ་འདི་གཡུགས་བཞག་ན་གང་འདྲ་འདུག
ང་ཚོས་ལས་ཀ་འདི་གཡུག་མ་ཐུབ་པ་ག་རེ་ཡོད་དམ། ཁྱེད་རྣམས་ཏོག་
ཙམ་མི་སྙིང་སྟོབས་ཅན་ཞིག་ཆགས་པ་གནོངས་དང་། ང་ཡང་མི་སྙིང་སྟོབས་
ཅན་ཞིག་ཡིན། དེར་བརྟེན་རང་ཉིད་ཀྱང་ལམ་བུ་འདིའི་ཐོག་གོམ་སྐྱོད་བྱེད་
ཀྱི་ཡོད་” ཅེས་ཞུས་པ་ཡིན།རྒན་བྷདྲཤཾཀར་གྱིས་“བྱས་ན་ང་ཚོ་ལ་འཚོ་བའི་
མཐུན་རྐྱེན་དེ་སུས་སྦྱོར་གྱི་རེད་དམ་” ཞེས་དྲིས་པར། ངས་ཁོང་ལ་“ རང་
ཉིད་རང་གིས་སྐྱོབ་མཁན་གྱི་མི་དེ་ལ་དཀོན་མཆོག་གིས་ཀྱང་སྐྱོབ་ཀྱི་རེད།
ལས་ཀ་མ་ཐོབ་པའི་སེམས་ཁྲལ་མ་བྱེད། སོ་སོའི་འཚོ་བ་དང་ལྟོ་གོས་ཀྱི་ཆེད་
དུ་ང་རང་གད་ཕྱིས་རྒྱག་མཁན་ཡང་བྱེད་ཐུབ་ས་རེད། ཁྱེད་ཚོ་ནང་བཞིན་
གྲོད་ཁོག་ཕྱེད་ཀ་སྟོང་པ་ལྷག་ནས་སྡོད་ཐུབ་ས་མ་རེད། ཁྱེད་ཚོས་ད་ལྟའི་
གླ་ཕོགས་དེ་གླ་ཕོགས་ཤིག་རེད་བསམ་གྱི་འདུག་གམ་" ཞེས་བཤད་པ་ཡིན།
རྒན་བིཤྭནཱཐ་ཡིས་“མི་མང་པོ་ཞིག་ང་ཚོའི་ལས་ཀ་ལ་བསྒུགས་ནས་བསྡད་
ཡོད། ཁྱེད་ཀྱིས་མཁྱེན་གྱི་མེད་དམ་” ཞེས་དྲིས་པར། “ང་ཚོ་ཚང་མ་མཉམ་
རུབ་ཀྱི་ཐོག་ནས་ཁོང་ཚོར་ཁ་གཏད་གཅོག་དགོས་འདུག །ལས་བྱེད་གསར་
པ་རྣམས་ལ་ང་ཚོས་ལས་ཀ་འདི་ཇི་ལྟར་སྤྲོད་ནུས། ང་ཚོས་ལས་ཀ་འདི་ནམ་
ཡང་ཁོང་ཚོར་སྤྲོད་རྒྱུ་མེད། ང་ཚོ་ཉེན་ཁའི་ནང་ལྷུང་བ་བཞིན་ཁོང་ཚོ་ཡང་

མཇུག་མཐའི་ཚོགས་འདུ། 143
དེའི་ནང་ལྷུང་འཇུག་མི་རུང་། ཁོང་ཚོ་བཀྲེས་ལྟོགས་དང་ངོ་བསྟོད། ལེ་ལོའི་
རང་བཞིན་གྱི་ལས་ཀའི་ནང་ལྷུང་བ་ལས་ཆེད་ལས་གཞན་ཞིག་འཚོལ་ཐུབ་
ན་དེ་ཡག་པ་ཡོད་”་སོགས་བཤད།
ང་ཚོས་རྒྱུན་མཐུད་ནས་གྲོས་མོལ་བྱས་ཏེ་བསྡད་པ་ཡིན། ཁོང་རྣམས་
ཀྱིས་དོ་སྣང་ཆེན་པོའི་ངང་ཡ་ལན་སྤྲོད་ཀྱི་ཡོད་པའི་ཚོར་སྣང་བྱུང་། ཁོང་
ཚོའི་ལམ་ལུགས་རྙིང་པ་དེ་ལ་མེ་ཚག་ཆུང་ངུ་ཞིག་ཕོག་ཡོད་པར་མངོན།
༢
༈ དེ་རྗེས་ངས་ས་ཁམས་རིག་པའི་སློབ་ཁྲིད་བྱེད་ཐབས་སྐོར་བསམ་བློ་
བཏང་ནས་བསྡད་ཅིང་། ས་ཁམས་རིག་པའི་སློབ་དེབ་དེ་ཡག་པོ་བཀླགས་
རྗེས་ཡིད་སྐྱོ་བའི་ངང་ཟུར་ལ་བཞག་པ་ཡིན། བསླབ་གཞི་རྩ་འཛིན་དེ་ཀློག་
སྐབས་སེམས་ཏོག་ཙམ་མ་སྐྱིད་པ་བྱུང་། སློབ་ཕྲུག་ཚོས་ཅི་བྱས་ནས་གཙང་
ཆུ་དང་རི་ཡི་མིང་སོགས་བློ་འཛིན་བྱེད་དགོས་སམ། ངས་དེ་སྔ་བློ་འཛིན་
བྱས་པའི་གཙང་ཆུ་དང་རི་ཡི་མིང་ཆ་ཚང་དྲན་པ་བརྗེད་ཚར་འདུག མདང་
དགོང་ཤེས་ཡོན་འགན་འཛིན་གྱིས་ཀྱང་ས་ཁྲ་བརྒྱུད་ནས་ཨོ་སི་ཊེ་ལི་ཡ་རྒྱལ་
ཁབ་ཀྱི་འགྲོ་ལམ་བཙལ་སོང་། ཆུང་དུས་ས་ཁམས་རིག་པ་བློ་འཛིན་བྱས་པ་
རྣམས་ད་ལྟ་དྲན་གསོ་ཇི་ལྟར་བྱེད་ཐུབ། བྱིས་པ་ལོ་ཆུང་རྣམས་ལ་གང་ཡིན
ཟེར་ནས་ས་ཁམས་རིག་པའི་སློབ་ཚན་དེ་སློབ་ཀྱི་ཡོད་རེད་དམ་སྙམ། ང་
རང་ཨ་ཕི་རི་ཀཱར་འགྲོ་དུས་ས་ཁམས་རིག་པའི་སློབ་ཚན་དེ་གཞི་ནས་མགོ་
འཚོས་སོང་། ང་སྐབས་དེ་དུས་གཞི་ནས་ས་ཁམས་རིག་པའི་སློབ་ཚན་ལ་

144 ཉིན་མོའི་སྐར་མ།
དོ་སྣང་སླེབས་བྱུང་། ད་ལྟ་ངས་ས་ཁམས་རིག་པའི་སློབ་ཚན་འདི་ལ་ཧ་ཅང་
དགའ་མོས་བྱེད་ཀྱི་ཡོད། སློབ་ཚན་འདི་བེད་སྤྱོད་ཧ་ཅང་ཆེན་པོ་ཡོད་པར་
མཐོང་། འོན་ཀྱང་། སློབ་ཚན་འདི་ལོ་ཚད་འདི་འདྲ་ལ་ཅི་བྱས་ནས་སློབ་ཀྱི་
ཡོད་དམ། ངས་བསླབ་གཞི་རྩ་འཛིན་འདི་ལག་བསྟར་བྱས་ན་ཡག་པོ་ཡོད་
པ་ཚོར་མ་བྱུང་། སློབ་དེབ་འདིས་ང་རང་དགོད་ཤོར་དུ་བཅུག་བྱུང་། སྐབས་
དེར་ཤེས་ཡོན་འགན་འཛིན་ལ་ཚར་གཅིག་ཐུག་ན་དྲན་བྱུང་། གང་ཡིན་
ཟེར་ན་ཁོང་གི་བཀའ་འཁྲོལ་ཐོབ་ན་ས་ཁམས་རིག་པའི་སློབ་ཚན་འདི་རང་
ཉིད་ཀྱི་ཐབས་ལམ་ཐོག་ནས་སློབ་ཐུབ་ཀྱི་རེད་ལ། ཁོ་ཚོས་ཀྱང་མགོ་ཡག་པ་
འཚོས་མདོག་ཁ་པོ་རེད་བསམ་བྱུང་།
དེ་རྗེས་ཁོ་བོ་ཤེས་ཡོན་འགན་འཛིན་གྱི་དྲུང་དུ་བཅར་ཏེ།ཁོང་ལ་“གལ་
ཏེ་ས་ཁམས་རིག་པའི་སློབ་ཚན་འདི་གཏན་འབེབས་བསླབ་གཞི་རྩ་འཛིན་
ནས་ཕྱིར་བཏོན་ན་འགྲིག་གི་མ་རེད་དམ་” ཞེས་བཀའ་འདྲི་ཞུས་པས། ཁོང་
གིས་“དེ་འགྲིག་གི་མ་རེད། འདི་ཡོང་གི་མ་རེད། ས་ཁམས་རིག་པའི་སློབ་
ཚན་འདི་སློབ་ཚན་གལ་ཆེན་པོ་ཞིག་རེད། སློབ་ཚན་འདི་ད་ལྟའི་ཆར་རྒྱལ་
རབས་སློབ་ཚན་ལས་བེད་སྤྱོད་ཆེ་བ་ཡོད། ཁྱེད་ཀྱི་ཚོད་ལྟ་གནང་སྐབས་
སློབ་ཚན་གཅིག་ཀྱང་ཕྱིར་འབུད་རྒྱུ་མེད། ཚོད་ལྟའི་དམིགས་ཡུལ་གཙོ་བོ་
དེ་སློབ་ཚན་ཡག་པོ་འཁྲིད་རྒྱུ་དེ་རེད། ཁྱེད་ཀྱིས་ཐབས་ལམ་ཡག་པ་གང་
མཐོང་བ་དེ་བེད་སྤྱོད་བྱས་ན་འགྲིག །ད་དུང་ཁྱེད་ཀྱིས་དགེ་རྒན་གཞན་
རྣམས་ལའང་ས་ཁམས་རིག་པའི་སློབ་ཚན་འདི་སྤྲོ་སྣང་ཆེན་པོ་ཡོད་པ་
དང་། སྟབས་བདེ་པོའི་ཐོག་སློབ་ཁྲིད་ཇི་ལྟར་བྱེད་ཐུབ་ཀྱི་ཡོད་པའི་མིག་

མཇུག་མཐའི་ཚོགས་འདུ། 145
དཔེ་བཟང་པོ་སྟོན་དགོས། འདི་ནི་ཁྱེད་ཀྱི་ཚོད་ལྟའི་རྒྱུགས་སྤྲོད་དེ་རེད་”
ཅེས་གསུངས་བྱུང་། ཤེས་ཡོན་འགན་འཛིན་གྱིས་མགོ་བདེ་བོའི་ངང་ང་རང་
ཁུ་སིམ་དུ་སྡོད་དགོས་བཟོས། ངས་ཁོང་ལ་“གང་ལྟར་ཡང་ང་ལ་བསླབ་གཞི་
རྩ་འཛིན་དང་སློབ་དེབ་འདི་འདྲ་གང་ཡང་མི་དགོས། ང་རང་གི་བློ་འདོད་
བཞིན་ས་ཁམས་རིག་པའི་སློབ་ཚན་དེ་སློབ་ཁྲིད་བྱེད་ཀྱི་ཡིན།
ང་ལ་རྒན་ཁྱེད་རང་ཐུགས་མ་ཕམ་པ་ཞིག་བཟོ་ཐུབ་པའི་གདེང་ཚོད་
ཡོད་” ཅེས་ཞུས་པར། ཤེས་ཡོན་འགན་འཛིན་གྱིས་“ངས་ཀྱང་རེ་བ་དེ་
རང་བྱེད་ཀྱི་ཡོད་" གསུངས། ཁོང་ཡུད་ཙམ་རིང་ཁུ་སིམ་མེར་བཞུགས་
རྗེས་“ཁྱེད་ཀྱིས་ང་ཚོའི་ལག་བསྟར་བྱེད་བཞིན་པའི་ཡིག་རྒྱུགས་ཀྱི་ལམ་
ལུགས་དེ་ལ་བསམ་ཚུལ་གང་ཡོད་པ་དང་། དེང་དུས་ཀྱི་སློབ་གསོ་བ་གྲགས་
ཅན་མང་ཆེ་བས་ཡིག་རྒྱུགས་ཀྱི་ལམ་ལུགས་དེ་ལ་དགག་པ་བྱེད་ཀྱི་ཡོད་། དེ་
ལ་ཐེ་ཚོམ་ཅི་ཡང་མེད། འོན་ཀྱང་ང་ཚོས་སློབ་གྲྭ་འདི་མུ་མཐུད་རྒྱུན་གནས་
ཐུབ་པ་བྱེད་དགོས་པ་ཡིན་དུས་ཡིག་རྒྱུགས་ལམ་ལུགས་དེ་མེད་པ་ཡོང་མི་
སྲིད། ང་ཚོ་ལ་གྲུབ་འབྲས་དགོས། གལ་ཏེ་ང་ཚོས་ཡིག་རྒྱུགས་ལམ་ལུགས་
འདི་རྩ་མེད་བཟོས་ན་དགེ་རྒན་གྱི་སློབ་ཁྲིད་གང་ཡང་བྱེད་ཐུབ་ཀྱི་མ་རེད།
གལ་ཏེ་དགེ་རྒན་དྲང་པོ་ཞིག་གིས་སློབ་ཁྲིད་ཧ་ལས་པ་བྱས་ནའང་། ཁོང་
གིས་ག་ཚོད་བསླབ་ཡོད་མེད་མཚོན་རྟགས་གང་ཡང་མེད་ལ་སློབ་ཁྲིད་ཡག་
པོ་ཇི་ལྟར་བྱས་ཡོད་མེད་ཀྱང་ཤེས་མི་ཐུབ་པས། སློབ་ཕྲུག་རྣམས་ལ་ཇི་ལྟར་
བསླབས་ཡོད་མེད་གཞི་འཛིན་ས་དེ་ངེས་པར་དུ་དགོས་འདུག་སྙམ། གནད་
དོན་དེའི་ཐོག་ཁྱེད་ལ་ཅི་ཞིག་གསུང་རྒྱུ་ཡོད་དམ་" ཞེས་བཀའ་འདྲི་གནང་

146 ཉིན་མོའི་སྐར་མ།
བར། “ཁྱེད་ཀྱིས་གསུངས་པའི་དཀའ་ངལ་དེ་སྤྱིར་བཏང་གི་དཀའ་ངལ་རེད།
ཇི་སྲིད་སློབ་ཕྲུག་རྣམས་སློབ་གྲྭར་ཕྱིན་ནས་དགེ་རྒན་གྱི་སློབ་ཁྲིད་བྱས་པ་དེ་
སྲིད་བར་དུ་ཡིག་རྒྱུགས་ཀྱི་ལམ་སྲོལ་དེ་ཡང་མུ་མཐུད་གནས་ཀྱི་རེད། ཡིག་
རྒྱུགས་ཀྱི་ལམ་ལུགས་འདི་ག་དུས་མེད་པ་བཟོ་ཐུབ་ཀྱི་རེད་ཟེར་ན། སློབ་
ཕྲུག་ཚོས་སེམས་གཏིང་ནས་སློབ་སྦྱོང་བྱེད་འདོད་ཀྱི་འདུན་པ་སླེབས་པ་
དང་། དགེ་རྒན་རྣམས་ཀྱང་སློབ་ཁྲིད་བྱེད་རྒྱུའི་སྒྱུ་རྩལ་ཡོད་པ་དང་རང་
ཉིད་ཀྱི་ཆེད་ལས་ལ་དོ་དབྱིངས་ཡོད་ཚེ་ཡིག་རྒྱུགས་ཀྱི་ལམ་ལུགས་དེ་མེད་
པར་འགྱུར་སྲིད། ད་ལྟ་དངུལ་ཁོ་ནའི་ཆེད་དུ་ལས་ཀ་བྱེད་པའི་ལམ་ལུགས་
འདི་ལ་ཡིག་རྒྱུགས་ངེས་པར་དུ་གཏོང་དགོས་” ཞེས་ཞུས་པ་ཡིན། ཤེས་ཡོན་
འགན་འཛིན་གྱིས་“འགྲིག་གི་རེད། གལ་སྲིད་ལམ་ལུགས་འདིའི་ཐོག་ཡར་
རྒྱས་ཕྲན་བུ་ཕྱིན་ན་ངས་བསམ་མནོ་གཏོང་གི་ཡིན་” ཞེས་གསུངས།
དེ་རྗེས་ངས་“ད་བར་ལོ་གཅིག་གི་ནང་ཡིག་རྒྱུགས་ཚར་གཉིས་གཏོང་
གི་ཡོད། གཅིག་ནི་དུས་ཚིགས་ཡིག་རྒྱུགས་རེད་ལ། གཅིག་ཤོས་ནི་ལོ་འཁོར་
ཡིག་རྒྱུགས་དེ་རེད། དེ་ཡི་ཚབ་ཏུ་ཟླ་བ་རེ་ལ་ཡིག་རྒྱུགས་ཚར་གཅིག་གཏོང་
རྒྱུ་བཟོས་ན་ཕན་ནུས་ཆེ་བ་ཡོད་ལ། དེ་ནས་རྒྱུས་མངའ་ཡང་ཆེ་བ་ལོན་ཐུབ།
གཉིས་ནས་ཡིག་རྒྱུགས་ཀྱི་དམིགས་ཡུལ་དེ་བརྒྱ་ཆ་ཡག་པོ་གཅིག་པོ་ལེན་
ཐུབ་རྒྱུ་དེ་མ་ཡིན་པར།སློབ་ཕྲུག་སོ་སོའི་ཞན་ཆ་རྟོགས་རྒྱུ་དང་སློབ་སྦྱོང་ཞན་
པ་རྣམས་ལ་ཡར་རྒྱས་ཇི་ལྟར་གཏོང་དགོས་རྒྱུར་དྲན་སྐུལ་བྱེད་པའི་ལམ་བུ་
ཞིག་རེད། འདི་ཁྱད་པར་ཆེ་ཤོས་དེ་རེད། གསུམ་ནས་སློབ་སྦྱོང་ལ་གདེང་
འཇོག་ཡོད་མཁན་དང་སློབ་ཚན་ཡག་པོ་ཤེས་མཁན་གྱི་སློབ་ཕྲུག་རྣམས་ལ་

མཇུག་མཐའི་ཚོགས་འདུ། 147
ཡིག་རྒྱུགས་མ་བཏང་ནའང་འགྲིག །ཁོ་ཚོས་རང་ཉིད་ཀྱི་ཞན་ཆ་རྟོགས་ཆེད་
ཡིག་རྒྱུགས་ནང་དང་བླངས་ཀྱི་སྒོ་ནས་མཉམ་ཞུགས་བྱས་ན་འགྲིག་གི་རེད་
སྙམ། ཡིག་རྒྱུགས་ནང་མཉམ་ཞུགས་མ་བྱས་ན་སློབ་ཕྲུག་རྣམས་ལ་སོ་སོའི་
ཞན་ཆ་རྟོགས་རྒྱུ་གོ་སྐབས་འཐོབ་ཀྱི་མེད། ཡིག་རྒྱུགས་དེའང་སློབ་ཚན་གང་
ཞིག་ཡིག་ཚད་གཏོང་རུང་བ་དེ་ཡིག་རྒྱུགས་ལེན་དགོས་པ་ལས། དེ་མིན་
སློབ་ཚན་ཚང་མ་ལ་ཡིག་རྒྱུགས་གཏོང་མི་དགོས།དེ་ཙམ་མ་ཟད་ཡིག་རྒྱུགས་
གཏོང་སྐབས་སློབ་ཕྲུག་རྣམས་ལ་སློབ་དེབ་ལ་དཔེ་བལྟས་ནས་དྲི་བར་ལན་
འདེབས་བྱེད་དུ་བཅུག་ནའང་འགྲིག །ཁོ་ཚོས་སློབ་དེབ་བེད་སྤྱོད་བྱེད་སྟངས་
ལ་བལྟས་ནས་ཁོ་ཚོས་ག་ཚོད་སྦྱངས་ཡོད་མེད་དང་གནས་ཚད་ག་ཚོད་ཡོད་
མེད་རྟོགས་ཐུབ་ལ་དེ་རང་ཁོ་ཚོའི་ཡིག་རྒྱུགས་ཆགས་ཀྱི་རེད། དེ་རྗེས་བསྐྱར་
དུ་གྲུབ་འབྲས་དེ་སྡེ་ཚན་གསུམ་དུ་བགོད་དགོས།
༡༽ གནས་ཚད་མ་ལོངས་པའི་རྐྱེན་གྱིས་འཛིན་གྲྭ་གོང་མར་སྤར་མི་
རུང་བའི་སྡེ་ཚན་གཅིག
༽ སློབ་ཚན་གང་ལ་ཞན་པ་དེ་ཡར་རྒྱས་གཏོང་ཐུབ་ན་འཛིན་རིམ་
གོང་མར་སྤར་ཆོག་པའི་སྡེ་ཚན་གཅིག
༣༽ གནས་ཚད་ལོངས་ནས་འཛིན་རིམ་གོང་མར་སྤར་ན་འགྲིག་
མཁན་གྱི་སྡེ་ཚན་གཅིག་བཅས་སྡེ་ཚན་གསུམ་དུ་བགོད་དགོས། ད་དུང་ང་
ཚོས་བརྒྱ་ཆ་མཐོ་ཤོས་ལེན་མཁན་སློབ་ཕྲུག་དེ་ལ་ཨང་ཀི་དང་པོའི་བྱ་དགའ་
སྤྲོད་ལུགས་དང་། བརྒྱ་ཆ་དམའ་ཤོས་ལེན་མཁན་སློབ་ཕྲུག་དེ་ལ་མཐོང་ཆུང་
བྱེད་པའི་ལམ་ལུགས་འདི་རྩ་མེད་བཟོ་དགོས་ཀྱི་འདུག” ཅེས་ཞུས།

148 ཉིན་མོའི་སྐར་མ།
ཤེས་ཡོན་འགན་འཛིན་གྱིས་“ལོ་རྗེས་མ་ངའི་ལས་རོགས་སུ་ཁྱེད་རང་
བསྐོ་དགོས་ཀྱི་འདུག་” ཅེས་གསུངས། ངས་འཛུམ་མདངས་ཤིག་བསྟན་ཅིང་
མུ་མཐུད་ནས།“དགེ་རྒན་རང་ཉིད་དཔྱད་ཞིབ་བྱེད་མཁན་ཞིག་དགོས།དགེ་
རྒན་གྱིས་སློབ་ཕྲུག་གི་ཀུན་སྤྱོད་དང་ཞན་ཆ། སྒྱུ་རྩལ་དང་གནས་ཚད་ཆ་
ཚང་མི་གཞན་ལས་ལྷག་པ་མཁྱེན་གྱི་རེད། ཡིག་རྒྱུགས་སྐབས་སློབ་ཕྲུག་
རྣམས་རྒྱུགས་སྤྲོད་ཐུབ་ཀྱི་ཡོད་མེད་དང་འཛིན་གྲྭ་གོང་མར་གནས་སྤར་
བྱེད་དགོས་མིན་དེ་དགེ་རྒན་གྱིས་ཐག་གཅོད་ཐུབ་ཀྱི་རེད།
ཡིག་རྒྱུགས་ཇི་ལྟར་གཏོང་དགོས་མིན་ལམ་སྟོན་བྱ་རྒྱུ་དང་དགེ་རྒན་
ཚོས་ཀྱང་ཡིག་རྒྱུགས་གཏོང་ཤེས་ཀྱི་ཡོད་མེད་ལྟ་རྒྱུར་ཤེས་ཡོན་འགན་
འཛིན་ལ་ལས་རོགས་ཤིག་དགོས་ངེས་རེད་” ཅེས་ཞུས་པ་ཡིན། ཤེས་ཡོན་
འགན་འཛིན་གྱིས་“འདི་བསམ་ཚུལ་གསར་པ་ཞིག་རེད་འདུག་ལ་ཡག་པོ་
ཡང་འདུག་” ཅེས་གསུངས་བྱུང་། ཁོང་ལ་ཡིག་རྒྱུགས་ཀྱི་ལམ་ལུགས་སྐོར་
མང་པོ་ཞུ་འདོད་འདུག་སྟེ། སྐབས་དེ་དུས་དགོང་མོའི་གསོལ་ཚིགས་ཀྱི་
དུས་ཚོད་སླེབས་ཚར་འདུག །ཁོང་མ་ཕེབས་གོང་ང་ལ་འཛུམ་མདངས་ཤིག
བསྟན་ནས་“འགྲིག་གི་རེད། གནས་ཚུལ་འདིའི་ཐོག་ང་ཚོས་བསྐྱར་དུ་གྲོས་
མོལ་བྱས་ཆོག་གི་རེད། ཁྱེད་ཀྱིས་བརྗོད་གཞི་འདིའི་ཐོག་དགེ་རྒན་རྣམས་
ལ་གཏམ་བཤད་ཅིག་བྱས་ན་གང་འདྲ་འདུག་” ཞེས་གསུངས་བྱུང་། ངས་
དགོངས་ཤོག་དེ་ཡར་བླངས་ཤིང་རང་ཉིད་རང་ལ་འཁང་ར་བྱས་ནས་“དགེ་
རྒན་ཁོང་ཚོས་ངའི་ཁ་ལ་ནམ་ཡང་ཉན་གྱི་མ་རེད་ལ། ཁོང་ཚོ་ད་ལྟའི་ཡིག་
རྒྱུགས་ཀྱི་ལམ་ལུགས་འདི་ནས་མར་དོན་རྒྱུ་ཧ་ཅང་དཀའ་ལས་ཡོད། ཤེས་

མཇུག་མཐའི་ཚོགས་འདུ།149
ཡོན་འགན་འཛིན་ཁོང་གིས་བཀའ་གནང་ན་གཞི་ནས་འགྱུར་བ་གཏང་སྲིད་
ཀྱི་རེད།དེ་མིན་དཀའ་ལས་ཁག་པོ་རེད་ཅེས་"ཆིག་ལབ་བརྒྱབ་པ་ཡིན།
༣
༈ འཛིན་གྲྭ་བཞི་པའི་སློབ་ཕྲུག་རྣམས་ས་ཁམས་རིག་པའི་ཐ་སྙད་དང་སློབ་
ཚན་ཐོག་གོ་རྟོགས་རྒྱ་ཆེ་ཐོབ་ཡོད་པའི་རྣམ་པ་བསྟན་དགོས་ཀྱི་ཡོད། དེར་
བརྟེན་ངས་ཀཱཋིཡཱབཱར་དང་བམྦཨི་ཡི་ས་ཁྲ་ཁྱེར་ནས་གྱང་ལ་བཀལ་བས་
སློབ་ཕྲུག་ཁོང་ཚོ་ཧོན་ཐོར་སོང་། གང་ཡིན་ཟེར་ན་ད་བར་ངས་ས་ཁམས་
རིག་པའི་སློབ་ཚན་རྩ་བ་ནས་སློབ་མྱོང་མེད། དེ་རྗེས་ཁོང་ཚོས་དེབ་ནས་
ཤོག་བུ་དབྲལ་ནས་ཅོང་དབྱིབས་ཤོག་བུ་བཟོ་འགོ་བཙུགས། ངས་“ཁྱེད་
ཚོས་གང་གི་ཆེད་དུ་ཅོང་དབྱིབས་ཤོག་བུ་དེ་བཟོ་བཞིན་ཡོད་དམ་” ཞེས་
དྲིས་པ་ན། ཁོང་ཚོས་“ས་ཁྲ་བློ་འཛིན་བྱ་རྒྱུའི་ཆེད་དུ་ཡིན་” ཞེས་ལན་
བཏབ་བྱུང་། བློ་འཛིན་ཞེས་པའི་ཚིག་དེ་ཐོས་མ་ཐག་ངའི་སེམས་ནང་ཚོར་
བ་ཟབ་པོ་ཞིག་བྱུང་། ངའི་བསམ་པར་སློབ་ཁྲིད་ཐབས་ལམ་འདི་འདྲའི་ཐོག་
ནས་ས་ཁམས་རིག་པའི་སློབ་ཚན་དེ་ཁྲིད་ན་དངོས་གནས་ཡ་མཚན་པོ་ཞིག་
རེད་ཨང་སྙམ། ངས་སློབ་ཕྲུག་རྣམས་ལ་སྤྲོ་སྣང་ཡོང་བའི་ཆེད་དུ་“ས་ཁྲའི་
ནང་བྷཱབ་ན་གར་(Bhavnager) ས་གནས་དེ་ག་པར་ཆགས་འདུག་” ཅེས་
དྲིས་པ་ཡིན། སློབ་ཕྲུག་གཅིག་གིས་“ས་ཁྲའི་ནང་དུ་བྷོམ་བྷེ། (Bombay)
ས་གནས་འཚོལ་རྒྱུའི་འགོ་བཙུགས། ཁོང་གིས་བྷོམ་བྷེ། (Bombay) དང་།
ཨཧམདཱབཱད་(Ahmedabad) ཧེདརཱབཱད་(Hyderabad) སོགས་བཀླགས་

150 ཉིན་མོའི་སྐར་མ།
ཤིང་མིག་འོག་ངོས་ལ་བལྟས་ནས་པུ་ན་(Puna)ཞེས་བཀླགས་པ་དང་།མིག་
ཟུར་ལ་བལྟས་ནས་པོར་བནྡར་(Porbunder)སོགས་ཀློག རྒྱབ་ལ་ཡོད་པའི་
སློབ་ཕྲུག་གཉིས་གསུམ་གྱིས་སྔ་ས་ནས་བྷཱབ་ན་གར་ས་གནས་དེ་ཉིད་ངོས་
བཟུང་ཚར་འདུག །ཁོང་ཚོར་ལན་སྤྲོད་འདོད་ཀྱི་བྲེལ་བ་དང་འདུན་པ་ཆེན་
པོ་བྱེད་ཀྱི་འདུག་ལ། མཐར་སློབ་ཕྲུག་གཅིག་གིས་སྐད་ཆ་མ་བྲིས་པར་བྷུབ་
ན་གར་(Bhavnager) ས་གནས་དེ་བསྟན་བྱུང་། ངས་“བྷཱབ་ན་གར་དེ་ཀ་
ཏི་ཝར་(Kathiawar) གྱི་ཕྱོགས་གང་དུ་ཆགས་འདུག་ང་ལ་སྟོན་དང་” ལབ་
པ་ཡིན། ཁོ་ཚོས་མིག་ཕྱོགས་ཡོངས་ལ་བལྟས་ནས་ཁ་གཅིག་མཐུན་གྱིས་
“དེ་བྱང་ཕྱོགས་སུ་འདུག་” ཅེས་ལན་བཏབ། སློབ་ཕྲུག་གཞན་ཞིག་གིས་
“ཕྱོགས་འདི་ལ་ཤར་ཕྱོགས་”" ཟེར། སྐབས་དེ་དུས་ང་གད་མོ་བཀག་ཐུབ་མ་
སོང་། “མཐོ་སྒང་ལ་ནམ་མཁའ་ཡོད། འདི་བྱང་ཕྱོགས་ཇི་ལྟར་ཆགས་པ་རེད་
དམ་”ཞེས་དྲིས་པ་ཡིན།
“རྒན་ལགས། མ་རེད། མཐོ་སྒང་འདི་བྱང་རེད། འོག་འདི་ལྷོ་རེད་” ཅེས་
སློབ་ཕྲུག་གཞན་པ་ཚོས་ལན་བཏབ། སློབ་ཕྲུག་གཅིག་གིས་“རིང་ཚད་ལ་
བལྟས་ན་འདི་ནི་བྱང་དང་ལྷོ་རེད། ཞེང་ཁ་ལ་བལྟས་ན་འདི་ཤར་ནུབ་རེད་
འདུག་” ཅེས་ལབ། སློབ་ཕྲུག་ཁག་གཅིག་གིས་“ཤར་ཕྱོགས་ནས་ཉི་མ་ཤར་
གྱི་རེད་དེས་ན་འདི་ཤར་རེད་” ལབ། ངས་ཁོ་ཚོ་ལ་“ས་ཁྲའི་ནང་ཉི་མ་ག་
པར་འདུག །ང་ལ་སྟོན་དང་” ལབ་པ་ན། ཁོ་ཚོ་མགོ་འཐོམས་སོང་། ད་དུང་
ངས་མུ་མཐུད་ནས། ང་ལ་གཙང་པོ་ཤེཏ་རུན་ཇི་(Shetrunji) སྟོན་དང་ལབ་
པ་ཡིན། ཁོང་ཚོས་གཙང་པོ་ཤེཏ་རུན་ཇི་(Shetrunji) དེ་ཅོང་དབྱིབས་

མཇུག་མཐའི་ཚོགས་འདུ། 151
ཤོག་བུ་བརྒྱུད་ནས་བསྟན་བྱུང་། “གཙང་པོ་དེ་གང་དུ་ཐུག་ཡོད་དམ་”དྲིས་
པས། “ཁམྦྷཏ་(Khambhat) མཚོ་ལ་ཐུག་གི་རེད་”ལབ། ངས་“དེ་ཨར་བི་
ཨེན་མཚོ་ལ་ཅི་བྱས་ནས་ཐུག་གི་མེད་དམ་”ཅེས་འདྲི་དུས། སློབ་ཕྲུག་ཅིག་
གིས་་“་གཅིག་བྱས་ན་འདི་གཙང་པོའི་འདོད་པ་ཡིན་གྱི་རེད། བྱས་ཙང་ཁམྦྷཏ་
ཡི་མཚོ་མཉམ་དུ་ཐུག་རྒྱུ་བདམས་པ་ཡིན་གྱི་རེད་”ལབ་བྱུང་། ངས་ཁོང་ཚོར།
ཡིན་ཡང་། གཙང་པོ་དེ་ག་རེ་བྱས་ནས་འོག་ཕྱོགས་ལ་འགྲོ་གི་ཡོད་རེད”
"ཅེས་དྲིས་པས། ཁོང་ཚོས། “རྒན་ལགས་དེ་རང་བཞིན་གྱིས་འགྲོ་གི་རེད། ཆུ་
ནི་རང་བཞིན་གྱིས་ཐུར་དུ་འགྲོ་གི་ཡོད་སྟབས། འདི་ལྷོ་རེད་" ལབ་བྱུང་།
ང་ཧོན་ཐོར་སོང་། ཁོ་ཚོས་ལོ་གཅིག་སྔོན་དུ་སྦྱངས་ཟིན་པའི་ས་ཁམས་
རིག་པའི་སློབ་ཚན་དེ་ད་ལྟའང་དྲན་པ་བརྗེད་མི་འདུག །བློ་འཛིན་བྱ་རྒྱུ་
འདི་ལམ་ལྷོང་བྱུང་སོང་། ད་ལོའང་ངས་འདི་འདྲ་རང་བསླབ་དགོས་ཀྱི་
འདུག་དྲན། འོན་ཀྱང་འདི་ནི་ས་ཁམས་རིག་པ་སློབ་སྟངས་ཚད་ལྡན་ཞིག་མ་
རེད། ངས་ཁོ་ཚོ་ལ་“ས་ཁྲ་དེ་སྒྲིལ་རོགས། ས་ཁམས་རིག་པའི་སློབ་ཚན་འདི་
ང་ཚོ་ཟླ་བ་རྗེས་མར་སྦྱོང་གི་ཡིན། ད་ལྟ་ང་ཚོ་རི་མོ་འབྲི་རྒྱུ་ཡིན་” ཞེས་ལབ་
པས། ཁོ་ཚོས་ང་ལ་ཡག་པོ་ཞིག་བལྟས་ནས་བསྡད། རྒྱུ་མཚན་ནི་རི་མོ་འབྲི་
རྒྱུ་འདི་སློབ་གྲྭའི་ནང་སློབ་ཚན་གསར་པ་ཞིག་རེད། འདི་ནི་སློབ་གྲྭའི་གཏན་
འབེབས་སློབ་ཚན་ནང་འཁོད་མེད། ངའི་བསམ་པར་སློབ་གྲྭའི་ངོས་ནས་ཀྱང་
སློབ་ཚན་འདི་འདྲའི་རིགས་ངོ་སྤྲོད་མང་ཙམ་བྱེད་ཐུབ་ན་དྲན་བྱུང་།
སང་ཉིན་དེར་ངས་ཁོང་ཚོ་ལ། “ཁྱོད་ཚོས་རི་མོ་གང་དགའ་བ་དེ་འབྲི་
རོགས། གཞན་ལ་དཔེ་བལྟས་ནས་བྲིས་ན་འགྲིག་གི་རེད་ལ། བསམ་བློའི་

152 ཉིན་མོའི་སྐར་མ།
ནང་གང་འཁོར་བ་དེ་བྲིས་ནའང་འགྲིག་གི་རེད། མི་དང་སེམས་ཅན། བྱེའུ་
དང་ཕྱེ་མ་ལེབ། ཤིང་སྡོང་དང་མེ་ཏོག །དགུང་སྔོན་དང་ཁྱིམ་ཚང་། དངོས་
པོ་དང་ས་ཁྲ་སོགས་ཀྱི་རི་མོ་གང་བྲིས་ནའང་མ་འགྲིག་པ་མེད་” ཅེས་བཤད་
པ་ཡིན། ཁོང་ཚོས་གཡམ་བྱང་སྟེང་རི་མོ་འབྲི་རྒྱུ་འགོ་བཙུགས་ནས་རི་མོ་
འདྲ་མིན་སྣ་ཚོགས་བྲིས་ཤིང་། ཞོགས་པ་ནས་འགོ་བཙུགས་རྗེས་ཉིན་གུང་
བར་དུ་བྲིས་ནས་ལུས། དྲིལ་བུ་རྡུང་དུས་གཞི་ནས་དུས་ཚོད་རྫོགས་ཟིན་པ་
ཤེས། ངས་“གལ་ཏེ་ཕ་མས་ཁྱེད་ཚོ་ལ་ཤོག་བུ་དང་ཞ་སྨྱུག་སོགས་སྤྲད་ན་རི་
མོ་དེ་ཚོ་འབྲི་དེབ་ནང་བྲིས་ན་འགྲིག་གི་རེད། དེ་མིན་གཡམ་བྱང་སྟེང་དུ་
བྲིས་ནའང་མི་འགྲིག་པ་མེད་” ཅེས་ལབ་པ་ཡིན། ཉིན་གསུམ་བཞིའི་རྗེས་སུ་
ཁོ་ཚོས་རི་མོ་མང་པོ་བྲིས་འདུག་ལ། དེ་ཡང་འཆར་སྣང་ལྡན་པའི་ཐོག་ནས་
རང་ནུས་གང་ལྕོགས་ཀྱིས་བྲིས་འདུག ངས་རི་མོ་དེ་ཚོ་ཕྱོགས་བསྡུས་བྱས་
ནས་ཉར་ན་དགེ་མཚན་འདུག་དྲན་བྱུང་།
ངས་ཤེས་ཡོན་འགན་འཛིན་དྲུང་ནས་སྔར་བེད་སྤྱོད་བྱས་ཟིན་པའི་
ཤོག་བུ་དཀར་པོ་ཟུར་གཅིག་ལ་སྟོང་པ་ཡོད་པ་མང་པོ་ཞིག་དཀའ་ལས་
ཁག་པོའི་ངང་ནས་བླངས་པར་མ་ཟད།ད་དུང་ཚོན་ལྡན་ཞ་སྨྱུག་ཁ་ཤས་ཀྱང་
བླངས་པ་ཡིན། ཤེས་ཡོན་འགན་འཛིན་གྱིས་ཞལ་ནས་འཛུམ་མདངས་སྟོན་
བཞིན་དུ་“ཁྱེད་ཀྱིས་སློབ་ཁྲིད་བྱ་རྒྱུ་དེ་མཚམས་འཇོག་བྱས་ནས་དེའི་ཚབ་
ཏུ་ད་རི་མོ་འབྲི་རྒྱུ་འགོ་བཙུགས་པ་འདྲ་”ཞེས་གསུངས་ཤིང་།རི་མོའི་བརྗོད་
གཞི་སྣ་ཚོགས་དང་འབྲེལ་བ་ཡོད་པའི་དེབ་ཁ་ཤས་རག་བྱུང་། ངས་སློབ་
ཕྲུག་རྣམས་ལ་"སོ་སོའི་འབྲི་དེབ་ནང་རི་མོ་འབྲི་དགོས་" ལབ་ཅིང་། འབྲི་

མཇུག་མཐའི་ཚོགས་འདུ། 153
པི་དེབ་དེ་དག་མིག་ལ་མཛེས་པོ་མཐོང་ཕྱིར་ནིམ་གྱི་ཡལ་ག་ཁ་ཤས་དང་།
པལ་གྱི་ལོ་མ། ཏུལ་སི་ཡི་ཟེ་པྲོག་དང་སྤྱིར་བཏང་གི་མེ་ཏོག་འགའ་ཤས་སྦྱར་
བ་མ་ཟད། རས་ཆ་འཚོང་མཁན་གྱི་ས་ནས་རི་མོ་འདྲ་མིན་ལྡན་པའི་རས་
འགའ་བླངས་ཏེ་རྩིག་པའི་ལྡེབས་ལ་བཀལ་བ་ཡིན། ངས་རང་ཉིད་ཀྱི་གྲོགས་
པོའི་འགྲམ་ནས་དངུལ་བུ་ལོན་གཡར་ཏེ། སློབ་ཕྲུག་གི་ཆེད་དུ་ཚོན་ལྡན་
རི་མོ་ཡག་པ་འགའ་ཉོས་ནས་འཛིན་གྲྭའི་གྱང་ལ་བཀལ། ཅ་དངོས་ཀྱི་རི་མོ་
བྲི་རྒྱུའི་ཆེད་ངས་རྒྱུན་གཏན་ནས་བེད་སྤྱོད་ཡོད་པའི་དངོས་པོ་རྣམས་ཀྱི་
རི་མོ་འབྲི་རུ་བཅུག་པ་ཡིན། དཔེར་ན། སྣག་ཚ་འཇོག་ས། སྣག་ཚ་འཛིན་
མཁན། སྒམ་ཆུང་དང་ཙག་སྒྲ་སྒམ་ཆུང་སོགས་རེད།
ངས་ནག་པང་སྟེང་དུ། རི་མོ་བྲིས། རི་མོ་བྲིས། རི་མོ་བྲིས་ཞེས་ཚར་
གསུམ་བྲིས་པ་ཡིན། “སོ་སོ་རང་ཉིད་ངོས་ནས་འབྲི་དགོས། ཁྱོད་ཚོས་རི་མོ་
ཇི་ལྟར་འབྲི་དགོས་མིན་ཤེས་ཀྱི་ཡོད། ཁྱོད་ཚོའི་རི་མོ་རྣམས་ཉིན་རེ་ནས་
ཉིན་རེར་ཡར་རྒྱས་འགྲོ་གི་རེད་” ཅེས་བཤད་པ་ཡིན། ཁོ་ཚོས་དེ་ལ་གོ་བ་
ཡག་པོ་བླངས་ནས་འགའ་ཤས་ཀྱིས་ཚེམས་དྲུབ་ཀྱི་རི་མོ་ཇི་བཞིན་གཅིག་
མཚུངས་སུ་བྲིས་པ་དང་། སློབ་ཕྲུག་ཁ་ཤས་ཀྱིས་མེ་ཏོག་དངོས་གནས་
བཞིན་བྲིས་ནས་ཚོན་རྩི་གཏོང་གི་འདུག །ཡང་སློབ་ཕྲུག་ཁ་ཤས་ཀྱིས་རི་མོ་
ཅི་ཡང་མ་བྲིས་པར་གཅིག་པུར་བསྡད་ནས་སློབ་ཕྲུག་གཞན་གྱིས་གང་བྲིས་
པ་རྣམས་ལ་མིག་བལྟས་ཏེ་དོ་སྣང་བྱས་ནས་ལུས།
བདུན་ཕྲག་གཉིས་ཙམ་གྱི་རྗེས་སུ། ངས་མཐོ་རིམ་སློབ་གྲྭ་ནས་རི་མོའི་
དགེ་རྒན་ཞིག་གདན་འདྲེན་ཞུས་ཏེ། ཁོང་ལ་“ངའི་སློབ་ཕྲུག་རྣམས་ལ་རི་

154 ཉིན་མོའི་སྐར་མ།
མོ་ཇི་ལྟར་འབྲི་དགོས་ཚུལ་མ་བསླབས་པར་ཁྱེད་ཀྱི་བློར་རི་མོ་གང་ཤར་བ་
དང་གང་དགའ་བ་དེ་ནག་པང་གི་སྟེང་དུ་བྲིས་ན་འགྲིག །འོན་ཀྱང་རི་མོ་
དེ་ག་ལེར་འབྲི་རོགས། ཁྱེད་ཀྱི་རྐུབ་སྟེགས་དང་ལྗོན་ཤིང་གང་བྲིས་ནའང་
འགྲིག་གི་རེད་” ཅེས་ཞུས་པ་ཡིན། རི་མོའི་དགེ་རྒན་གྱིས་ཀྱང་དེ་དེ་བཞིན་
དུ་བྲིས་པར། སློབ་ཕྲུག་རྣམས་ཀྱི་གཟབ་གཟབ་ངང་ཞིབ་ལྟ་བྱས། ཉིན་རྗེས་
མར་ཁོ་ཚོ་རི་མོ་བྲི་རྒྱུར་དོ་སྣང་སླེབས་འདུག་ལ། སློབ་ཕྲུག་ཁ་ཤས་ཀྱིས་རི་
མོ་འབྲི་སྟངས་ཀྱི་མན་ངག་གཅིག་གཉིས་ཀྱང་ཤེས་ཚར་བའི་སྣང་བ་ཤར། དེ་
རྗེས་ངས་ཁོ་ཚོར་“སོ་སོས་བྲིས་པའི་རི་མོའི་སྒང་དུ་སོ་སོའི་མིང་དང་ཟླ་
ཚེས་འབྲི་དགོས་" ཞེས་ལབ་པ་ཡིན།ཉིན་ཁ་ཤས་རྗེས་ངས་སླར་ཡང་རི་མོའི་
དགེ་རྒན་ཁོང་འཛིན་གྲྭར་གདན་འདྲེན་ཞུས་ནས། ངའི་སློབ་ཕྲུག་རྣམས་ལ་
རི་མོ་ལ་ཚོན་རྩི་ཇི་ལྟར་གཏོང་དགོས་མིན་སློབ་རོགས་གནང་ཞེས་སྐྱབས་
འཇུག་ཞུས་པ་ལྟར། ཁོང་གིས་མིག་སྟོན་གསལ་བཤད་ཐོག་ཚོན་ལྡན་ཞ་སྨྱུག་
བེད་སྤྱོད་ཀྱིས་རི་མོ་ལྔ་ལ་ཚོན་བྱུགས་པས། སློབ་ཕྲུག་རྣམས་ལ་འཆར་སྣང་
གསར་པ་ཞིག་བསྐྲུན་སོང་།
དེ་རྗེས་ངའི་ལས་རོགས་ས་ཞིབ་མཁས་པ་ཞིག་ལ་འབོད་སྐུལ་གྱིས་
སློབ་གྲྭར་གདན་འདྲེན་ཞུས་ཏེ། ངེད་གཉིས་ཀྱི་འཛིན་གྲྭའི་རྒྱ་ཁྱོན་ལེན་
རྒྱུའི་འགོ་བཙུགས་པ་ཡིན། སློབ་ཕྲུག་རྣམས་ཀྱིས་ངེད་གཉིས་ལ་རྟོག་ཞིབ་
བྱས་ནས་ཡར་མར་བལྟས་པ་དང་། ཁང་པ་བཟོ་སྐབས་འཆར་གཞི་འདིང་
སྟངས་དང་ཤོག་ཐོག་ཏུ་རི་མོ་ཇི་ལྟར་འབྲི་དགོས་ཚུལ། ད་དུང་རྒྱ་ཁྱོན་ལེན་
སྟངས་སོགས་མིག་སྟོན་གསལ་བཤད་བྱས་པ་ཡིན། དེ་ནས་ཉིན་ཤས་རིང་

མཇུག་མཐའི་ཚོགས་འདུ། 155
ངས་སློབ་ཕྲུག་རྣམས་ལ་འཆར་གཞིའི་དཔེ་རིས་འགོད་མི་ཞིག་གིས་གཞུང་
ལམ་དང་། གྲོང་གསེབ། ཤིང་ནགས་སོགས་ཀྱི་སྐྱ་རིས་ཇི་ལྟར་འབྲི་དགོས་
མིན་ས་ཞིབ་པའི་ཡིག་ཚང་དུ་ཁྲིད་པར་མ་ཟད། ཁོ་ཚོ་ས་ཐིག་དངོས་སུ་
ལེན་ཡུལ་དུ་འཆར་གཞི་འགོད་མཁན་གྱི་སར་ཁྲིད་ཕྱིན་པ་ཡིན། ཁོ་ཚོས་
སློབ་གྲྭའི་ཁང་པ་དང་ཁྱིམ་ཚང་། འཛིན་ཁང་དང་ཁྲོན་པ་སོགས་ཀྱི་རི་མོ་བྲི་
རྒྱུ་འགོ་བཙུགས། དེ་རྗེས་ངས་ཁོང་ཚོ་ཉེ་འཁོར་གྱི་རང་བྱུང་ཁོར་ཡུག་ཁྲོད་དུ་
ཁྲིད་ནས། ཁོང་ཚོས་མིག་གཉིས་ཀྱིས་གང་མཐོང་བ་རྣམས་སེམས་ལ་བསྒོམས་
ནས་དེའི་སྣང་བརྙན་རི་མོར་འབྲི་དགོས་པའི་“ཞིབ་རྟོག་གི་རྩེད་མོ་” (Game
ofObservation) རྩེ་རུ་བཅུག་ཅིང་། ངས་ཁོ་ཚོ་ལ་ཉི་མ་ཤར་སྐབས་དང་
ནུབ་སྐབས་ཀྱི་གནམ་གྱི་ཚོན་མདོག་གཉིས་ལ་ཞིབ་ལྟ་བྱེད་དུ་བཅུག་པར་མ་
ཟད། ད་དུང་ཁོ་ཚོར་ཐག་རིང་བའི་དངོས་པོ་ལ་རྒྱང་ལྟ་བྱེད་དུ་བཅུག་པ་ཡིན་
ལ༑ དེ་བཞིན་ཉེ་འགྲམ་གྱི་དངོས་པོ་དཔེར་ན་ཤིང་སྡོང་སོགས་ལའང་ཞིབ་ལྟ་
བྱེད་དུ་བཅུག་ནས། འབུར་མཐོང་རི་མོའི་ལག་རྩལ་ཐད་གོ་རྟོགས་སྤེལ་ཆེད་
ལས་གཞི་འདི་དག་སྤྲད་པ་ཡིན། ཁོ་ཚོ་ལ་ཉི་མའི་འོད་དང་ཤིང་སྡོང་གི་གྲིབ་
ནག །ད་དུང་མི་དང་དངོས་པོ་སོགས་ལ་བརྟག་ཞིབ་བྱེད་དུ་བཅུག དེ་འདྲའི་
ཐོག་ནས་རི་མོ་བྲི་རྒྱུའི་བྱེད་སྒོ་འདི་སྟབས་བདེའི་ངང་ལེགས་འགྲུབ་བྱུང་སོང་།
༈ ཉིན་ཞིག་ངས་མཐོ་རིམ་སློབ་གྲྭ་ནས་རྒྱང་ཤེལ་ཁྱེར་ནས་ཡོང་བ་ཡིན། ཁོ་
ཚོ་ལ་ཐག་རིང་གི་དངོས་པོ་རྣམས་རྒྱང་ཤེལ་བརྒྱུད་ནས་ཇི་ཙམ་ཉེ་འགྲམ་

156 ཉིན་མོའི་སྐར་མ།
དུ་མཐོང་ཐུབ་ཀྱི་ཡོད་མེད་བསྟན་པས། ཁོ་ཚོ་ཧ་ལས་ནས་ཉིན་གང་རྒྱང་
ཤེལ་བརྒྱུད་ནས་ཐག་རིང་གི་དངོས་པོ་རྣམས་ལ་བལྟས་ནས་བསྡད། ཡང་
ངས་ཉིན་ཞིག་མཚན་མོའི་རྒྱུ་སྐར་དང་ཉི་མའི་ཁྱིམ་རྒྱུད་སོགས་རྒྱང་རིང་དུ་
གནས་པའི་དངོས་པོ་རྣམས་ཉེ་བར་མཐོང་ཐུབ་པའི་ཆེད་དུ་རྒྱང་ཤེལ་ཁྱེར་
ནས་ཡོང་པས། ལས་རོགས་ཤིག་གིས་“ཁྱོད་ནི་དེ་འདྲའི་མི་བྲེལ་བ་ཚ་པོ་
ཞིག་རེད་འདུག་”ཅེས་གསུངས་བྱུང་།
ང་སྐབས་རེ་དགེ་རྒན་ལས་རོགས་ཚོ་མཉམ་དུ་དུས་ཚོད་ཁྱད་པར་ཅན་
འདི་འདྲ་མཉམ་སྤྱོད་བྱས་ནས་སྡོད་ཀྱི་ཡོད། ཁོང་ཚོས་ང་ལ་སྐྱོན་བརྗོད་བྱ་
རྒྱུ་མཚམས་འཇོག་བྱས་ཏེ་ངའི་དྲུང་ནས་གནས་ཚུལ་གསར་པ་མང་པོ་ཞིག་
སྦྱོང་འདོད་བྱེད་ཀྱི་འདུག །ཤེས་ཡོན་འགན་འཛིན་གྱིས་བདུན་ཕྲག་རེའི་ཆུ་
ཚོད་གཅིག་རིང་ངའི་སློབ་ཁྲིད་ཇི་ལྟར་བྱེད་ཀྱི་ཡོད་མེད་ཐོག་རྟོག་ཞིབ་ཆེད་
དུ་དགེ་རྒན་ཁོང་ཚོ་ངའི་འཛིན་གྲྭར་ཡོང་ཆོག་པའི་བཀའ་འཁྲོལ་གནང་
འདུག་ཟེར། ངས་མཚན་མོ་རྒྱང་ཤེལ་བརྒྱུད་ནས་སློབ་ཕྲུག་ཚོར་རྒྱུ་སྐར་དང་
ཟླ་བ་སོགས་སྟོན་གྱི་ཡོད།
འདི་ནི་ཁོ་ཚོར་གནད་དོན་གསར་པ་ཞིག་རེད་འདུག །ངས་ཁོ་ཚོ་ལ་
དགུང་གི་ཟླ་བ་བསྟན་ནས། “ཁྱོད་ཚོས་ཟླ་བའི་ནང་རྨོ་རྨོ་གཅིག་དང་ར་ཞིག་
ཡོད་པའི་སྒྲུང་དེ་ཐོས་མྱོང་ཡོད་དམ། དངོས་གནས་བྱས་ན་དེ་ཚོ་ཟླ་བའི་དོང་
ཁ་རེད། ཟླ་བའི་སྟེང་གནམ་གཤིས་ཧ་ཅང་གྲང་མོ་ཡོད་པའི་རྐྱེན་གྱིས་དེའི་
ནང་འཚོ་གནས་ཐུབ་མཁན་སུ་ཡང་མེད་” ཅེས་ལབ་པ་ཡིན། ཁོ་ཚོས་ང་ལ་
ཡག་པོ་བྱས་ནས་ཉན། “ང་ཚོ་ད་ལྟ་གནས་སྡོད་བྱེད་སའི་འཛམ་གླིང་འདི་

མཇུག་མཐའི་ཚོགས་འདུ། 157
དང་། ཟླ་བ་གཉིས་མིང་སྲིང་རེད་ལ་ཉི་མ་ནི་ཁོང་གཉིས་ཀྱི་པ་ལགས་རེད་”
ཅེས་ལབ་པ་ཡིན།
༦༡
མཚན་མོ་ཞིག་ལ་ངས་རྒྱང་ཤེལ་འཁྱེར་ཡོང་ནས་སློབ་མ་ལྷན་དུ་དགུང་གི་སྐར་མ་དང་རྒྱུ་
སྐར་སོགས་ལ་ཞིབ་ལྟ་བྱས་པ་ཡིན།
སློབ་ཕྲུག་ཚོ་དེ་ལས་མང་བ་ཧང་སང་ཞིང་ཧོན་ཐོར། སློབ་ཕྲུག་གཅིག་གིས་
“སྒྲུང་དེབ་གང་གི་ནང་དུ་གནས་ཚུལ་འདི་ཚོ་བཀོད་ཡོད་རེད་དམ་”" ཞེས་
དྲིས་པ་ན། ངས་“འདི་ནི་འཆར་ཡན་གྱི་སྒྲུང་ཞིག་མིན། འདི་དངོས་གནས་
རེད་” ཅེས་བཤད་པ་ན། ཁོ་ཚོས་“འདི་དངོས་གནས་ཡིན་གྱི་མ་རེད་" ཅེས་
ཧང་སང་མདོག་ངང་ནས་བཤད་བྱུང་།
དེ་ནས་ངས་འཛམ་བུ་གླིང་ཇི་ལྟར་ཆགས་ཚུལ་སྐོར་འགྲེལ་བརྗོད་བྱ་རྒྱུ་
འགོ་བཙུགས་པ་ཡིན།ཁོ་ཚོས་དོ་སྣང་བྱས་ནས་ཉན་བྱུང་ལ།ངས་ཀྱང་མུ་མཐུད་

158 ཉིན་མོའི་སྐར་མ།
ནས་ཉིན་ལྟར་རེ་བཞིན་སྒྲུང་བཤད་ཅིང་འཛམ་གླིང་གི་ཕྱི་སྐོགས་གྲང་ངར་
ཆགས་ཚུལ་སྐོར་དང་། དེ་བཞིན་གངས་རི་དང་ལུང་གཤོངས་ཇི་ལྟར་ཆགས་
ཚུལ། སྐྱེས་ལྡན་ཕྲ་མོ་དང་གཟུགས་འགྱུར་འཕེལ་ནུས་ཀྱི་ཕུང་གྲུབ།ཉ་ཆེན་དང་
སྦལ་པ། ས་ཆུ་གཉིས་སྤྱོད་ཀྱི་སྲོག་ཆགས་དང་ནགས་ཚལ། མིའི་དབྱིབས་ཅན་
གྱི་སྲོག་ཆགས་རྣམས་སྔ་མ་ནས་ཇི་ལྟར་རིམ་འགྲོས་འགྱུར་ལྡོག་ཕྱིན་ཡོད་མེད་
བཅས་བཤད་པ་ཡིན། སྒྲུང་འདི་ཧ་ཅང་གི་སྙན་ཞིང་སྤྲོ་སྣང་ལྡན་པ་ཞིག་ཡོད་
པའི་རྐྱེན་གྱིས་ཁོ་ཚོས་བློ་རྩེ་གཅིག་ཏུ་བསྒྲིམས་ནས་ཉན་བྱུང་། སློབ་གྲྭའི་དགེ་
ཆེ་ཡིས་འཛིན་རིམ་བདུན་པའི་སློབ་ཕྲུག་རྣམས་ཀྱང་ངའི་འཛིན་གྲྭའི་ནང་
བརྗོད་གཞི་འདི་ཐོག་གཏམ་བཤད་ཉན་པར་བཏང་གནང་འདུག།
ཉིན་གཅིག་ངས་འཛིན་གྲྭའི་ནང་གོ་ལའི་ཟླུམ་གཟུགས་ཞིག་ཁྱེར་ཡོང་
ནས་ཁོ་ཚོ་ལ་རིམ་འགྲོས་འགྱུར་ལྡོག་ཕྱིན་པའི་ས་འདི་ང་ཚོ་གནས་སྡོད་བྱེད་
སའི་འཛམ་གླིང་འདི་རེད་ཅེས་ལབ་ནས། འཛམ་གླིང་སྟེང་བརྒྱ་ཆ་ག་ཚོད་
སས་བསྒྲིབས་ཡོད་པ་དང་། བརྒྱ་ཆ་ག་ཚོད་ཆུ་ཡིས་བསྒྲིབས་ཡོད་མེད། དེ་
ཙམ་མ་ཟད་ས་གཞི་གང་དུ་མི་རིགས་དཀར་པོ་དང་ནག་པོ། སེར་པོ་སོགས་
ཀྱི་མིའི་རིགས་རྒྱུད་ཇི་ལྟར་ཆགས་ཡོད་མེད་དང་། འཛམ་གླིང་གི་རང་བྱུང་
ས་ཁུལ་ཁག་གི་མིང་བསྟན་ནས་ངོ་སྤྲོད་བྱས་པ་དང་། ད་ལྟ་ང་ཚོ་ཨེ་ཤི་ཡའི་
གླིང་ཆེན་ནང་དུ་གནས་སྡོད་བྱེད་ཀྱི་ཡོད་ཅེས་ལབ་ཡིན། རྒྱ་གར་རྒྱལ་ཁབ་
འདིའང་ཨེ་ཤི་ཡ་ནང་ཡོད་ཚུལ་དང་། ཀཱ་ཐིས་(Kathis) ཀྱི་མི་རིགས་གནས་
པའི་ཀཱ་ཐི་ཝར་(Kathiwar) གྱི་ས་ཆ་དེ་ཡང་བསྟན་པར་མ་ཟད། བྷཱབ་ན་
གར་འདི་ཀཱ་ཐིས་ཀྱི་ས་ཆ་གང་དུ་ཆགས་ཡོད་ཚུལ་ཡང་བསྟན་པ་ཡིན། དེ་

མཇུག་མཐའི་ཚོགས་འདུ། 159
རྗེས་ངས་གོ་ལའི་ཟླུམ་གཟུགས་དེ་ཁྱེར་ཏེ་ས་ཁྲ་དཔྱང་འདེགས་དེ་ནས་ས་
ཁྲ་དེ་ཚོ་མར་ཁྱེར་ཤོག་དང་། དེ་ནས་ཁྱེད་ཚོས་ས་ཁྲ་གང་ཞིག་གིས་གོ་ལའི་
ཟླུམ་གཟུགས་ནང་གི་ས་ཆ་གང་ཞིག་སྟོན་གྱི་ཡོད་མེད་འཚོལ་དགོས་ཞེས་
བཤད་པ་ཡིན། དེ་བཞིན་ཉིན་ལྟར་ཁོ་ཚོར་ས་ཁྲ་དང་གོ་ལའི་ཟླུམ་གཟུགས་
ནས་ས་ཆ་འཚོལ་ཞིབ་བྱེད་དགོས་པའི་བྱེད་སྒོ་གསར་པ་ཁག་སྤྲོད་ཀྱི་ཡོད།
ད་དུང་དེ་སྔོན་ས་གནས་ཁག་ཏུ་ཕྱིན་པའི་སོ་སོའི་གྲོང་གསེབ་དང་དེའི་
འགྲོ་ལམ་སོགས་ས་ཁྲའི་ནང་འཚོལ་རྒྱུའི་ལས་ཀ་སྤྲད་ཅིང་། དེ་བཞིན་སོ་
སོའི་འགྲོ་ཡུལ་དེར་མ་སླེབས་གོང་དུ་གཙང་པོ་དང་གྲོང་སྡེ་གང་ཞིག་བརྒལ་
དགོས་མེད་ཚང་མ་ས་ཁྲའི་ནང་འཚོལ་དུ་བཅུག་པ་ཡིན།འདི་ནི་ཐབས་ལམ་
གཅིག་རེད། ཐབས་ལམ་གཞན་པ་དེ་ནི། ང་རང་ཨརྠ་རི་ཀའི་ལུང་པ་ལ་འགྲོ་
མྱོང་ཡོད་སྟབས་ངས་ཨཧྥ་རི་ཀའི་ས་ཁྲ་དེ་ནག་པང་ཐོག་ལ་སྦྱར་ནས་ཨརྻ་
རི་ཀའི་གནད་དོན་སྐོར་ཆ་ཚང་བཤད་པ་ཡིན། ངས་ཁོ་ཚོ་ལ་ཏན་གན་ཡི་
ཀ་(Tanganyika)ནང་གི་མཚེའུ་ཝིཀ་ཀྲོ་རུ་ཡ་ནཡ་ས་(VictoriaNyasa)
དང་། གཙང་པོ་ཛམ་ཝས་སི་(Zambesi) དང་ནཱ་འིལ་(Nile) ལ་སོགས་
ཀྱི་སྐོར་འགྲེལ་བརྗོད་བྱས་པ་ཡིན། དེ་རྗེས་ངས་ཨཧྥ་རི་ཀ་ཡི་སེམས་ཅན་
འདམ་སེང་དང་གླང་ཆེན། ད་དུང་ཨཧྥ་རི་ཀའི་མི་རིགས་མ་སིས་(Masais)
དང་ཀོ་ཝི་རོན་ཊོས་(Kovirondos) སོགས་ཀྱི་སྐོར་ལ་འགྲེལ་བཤད་བརྒྱབ།
དེ་རྗེས་ཉིན་ཞིག་ངས་ཁོ་ཚོ་ལ་ང་ཚོའི་ཉེ་འཁོར་དུ་ཡོད་པའི་ཀོ་ལིས་
(Kolis) དང་ར་བ་རིས་(Rabaris) རྫ་མ་བཟོ་མཁན་དང་། ལུག་རྫི་སོགས་
ཐུག་ཏུ་མི་འགྲོའམ་ཞེས་དྲིས་པ་ཡིན་ལ། སློབ་ཕྲུག་རྣམས་ཉེ་འགྲམ་གྱི་གྲོང་

160 ཉིན་མོའི་སྐར་མ།
གསེབ་དང་གཙང་པོ།རི་མཐོན་པོ་དང་གྲོང་གསེབ་ཀྱི་མཐའ་མཚམས་སོགས་
ལ་ལྟ་སྐོར་དུ་ཁྲིད་ནས། ཁོ་ཚོར་ས་ཆ་དེ་ཚོའི་འདས་པའི་ལོ་རྒྱུས་རྣམས་
ཡུལ་མི་ལ་སྐད་ཆ་དྲི་རུ་བཅུག །དེ་ནས་ས་ཁམས་རིག་པའི་སློབ་ཚན་སློབ་
ཁྲིད་ཆེད་དུ་དཔེ་མཛོད་ཁང་ཞིག་བཟོ་འདོད་སླེབས། སྐབས་དེ་དུས་ང་ལ་
གུ་ཇུ་ར་ཏི་སྐད་ཡིག་ནང་འགྲུལ་བཞུད་ཀྱི་དཔེ་དེབ་ཡག་པོ་དེ་འདྲ་རག་མ་
སོང་ལ། ངས་ཐབས་ཤེས་མང་པོ་བྱས་ནས་དཔེ་དེབ་ཁ་ཤས་ལག་སོན་བྱུང་
བ་རྣམས་ཁོ་ཚོར་སྤྲད་ནས་འགྲུལ་བཞུད་ཀྱི་ཉིན་དེབ་འདི་ཚོ་ཀློག་གིན་ཀློག་
གིན་མིག་གཉིས་ས་ཁྲ་རུ་བལྟས་ནས་འགྲུལ་བཞུད་ལ་འཁྲིད་མཁན་གྱི་མི་
དེའི་རྒྱབ་ཏུ་འགྲོ་དགོས་ཞེས་བཤད་པ་ཡིན།
སློབ་ཕྲུག་ཚོས་འགྲུལ་བཞུད་ཉིན་དེབ་ཀློག་རྒྱུར་དགའ་པོ་བྱེད་ཅིང་།
སློབ་ཕྲུག་རེ་གཉིས་ཙམ་ཀ་ཐི་ཝར་གྱི་ཀུན་ཁྱབ་ཚིག་མཛོད་ཀློག་རྒྱུར་ལ་དོ་
སྣང་སླེབས་འདུག།ཁོང་ཚོས་ས་ཁྲའི་ནང་ནས་གྲོང་གསེབ་ཅིག་བདམས་རྗེས་
ཀུན་ཁྱབ་ཚིག་མཛོད་ནས་གྲོང་གསེབ་དེ་ཡི་སྐོར་གནས་ཚུལ་ཚང་མ་ཀློག
གི་ཡོད། དེ་བཞིན་ཁོང་ཚོས་ར་ཝི་བྷའེ་ར་བལ་(Ravibhai_Raval) གྱི་
རི་མོ་དང་ཚོན་བྲིས་བརྒྱུད་ནས་ཨཧམེདཱབཱད་(Ahmedabad) ཡི་སྐོར་ལ་
གནས་ཚུལ་མང་པོ་ཞིག་ཤེས་འདུག སྐབས་དེ་དུས་ངའི་སེམས་ནང་གལ་
ཆེའི་ས་གནས་དེ་དག་གི་འདྲ་པར་འཇོག་དེབ་ལེགས་པོ་ཞིག་ཡོད་ན་ཕན་
ཐོགས་ཆེན་པོ་ཡོད་པ་ཚོར། ཉིན་ཞིག་ར་ཝི་བ་ཡ་ང་ཚོའི་འཛིན་གྲྭ་ནང་
ཕེབས། ཁོང་ལ་མ་རྡ་རས་ས་ཆའི་སྐོར་གྱི་གློག་བརྙན་ཞིག་འདུག །ངས་གློག་
བརྙན་དེ་སློབ་ཕྲུག་རྣམས་ལ་བསྟན་པ་ཡིན། གློག་བརྙན་བརྒྱུད་ནས་གོ

མཇུག་མཐའི་ཚོགས་འདུ། 161
རྟོགས་སྤེལ་རྒྱུ་འདི་ཤེས་ཡོན་སློབ་གསོ་སྤྲོད་རྒྱུའི་ཁྲོད་རིན་ཐང་ཅན་གྱི་ཡོ་
བྱད་ཅིག་ལ་ངོས་འཛིན་བྱེད་སྲོལ་ཡོད། ཁོ་ཚོར་དངོས་བྱུང་གི་ས་ཆ་ཁག་
སྟོན་དུས་ས་ཁམས་རིག་པའི་སློབ་ཚན་ཐོག་ལ་དོ་སྣང་ཤུགས་ཆེ་རུ་སླེབས་
འདུག །དེ་རྗེས་ངས་སཱི་སརཱས་(Scissors) ཐ་མག་བཟོ་ལས་ཁང་གིས་
བཟོས་པའི་ཏག་སེ་ཆག་པ་གཅིག་ཁྱེར་ནས་ཡོང་སྟེ། ཏག་སེ་དེ་ཚོའི་ནང་
ས་ཆ་འདྲ་མིན་གྱི་ཡུལ་མིའི་པར་རིས་ཡོད་པ་རྣམས་ཁོང་ཚོ་ལ་བསྟན་པ་
ཡིན། ཡིན་ཡང་ངའི་བརྩེ་བའི་སློབ་ཕྲུག་རྣམས་ལ་འཛམ་བུ་གླིང་སྤྱིའི་སྐོར་
ལ་སློབ་འདོད་མི་འདུག་ལ། ཁོ་ཚོས་གནད་དོན་ཆ་ཚང་བློ་འཛིན་བྱེད་ཐུབ་
ཀྱི་ཡོད་པའི་རེ་བའང་བཅངས་མེད། ངའི་རེ་འདོད་ནི་ཁོང་ཚོ་ལ་འཛམ་གླིང་
འདི་ས་ཆ་རྒྱ་ཁྱོན་ཆེན་པོ་ཡོད་པ་དང་། དེ་ལ་དོ་སྣང་བྱེད་རྒྱུའི་གནད་དོན་
མང་པོ་ཡོད་པར་མ་ཟད་སློབ་སྦྱོང་ཡང་མང་པོ་ཞིག་སྦྱོང་རྒྱུ་ཡོད་པར་བསྟན་
འདོད་འདུག །ངའི་མངོན་འདོད་ནི་དེ་ག་རང་ཡིན།
དེ་རྗེས་ངས་རྩེད་མོ་གཞན་ཞིག་འགོ་བཙུགས་པ་ཡིན། རྩེད་མོ་དེའི་
མིང་ལ་“ད་ང་ཚོ་འགྲུལ་བཞུད་བྱེད་དགོས་” ཞེས་པ་དེ་ཡིན། ང་ཚོས་བྷཱབ་
ན་གར་ས་གནས་ནས་ཨཧམདཱབཱད་དང་། རྡོ་ཝར་ཀབམྦཨིའི། ཧི་མཱ་ལ་
ཡ༑ ཨིང་ལེན་སོགས་ལ་འགྲུལ་བཞུད་བྱེད་ཀྱི་ཡོད་པའི་སྣང་བ་ཞིག་བྱིན་གྱི་
ཡོད། དེ་རྗེས་ས་གནས་དེར་ཇི་ལྟར་འགྲོ་དགོས་ཚུལ་དང་། མེ་འཁོར་འགྲུལ་
བཞུད་གང་འདྲ་ཞིག་འདེམས་དགོས་མིན། ས་ཆ་གང་དུ་འགྲོ་ལམ་བརྗེ་ལེན་
བྱེད་དགོས་པ་དང་བལྟ་དགོས་པ། འགྲུལ་བཞུད་སྐབས་དུས་ཡུན་ག་ཚོད་
འགོར་གྱི་ཡོད་མེད་དང་། མི་སུ་དང་སུ་ཐུག་དགོས་མིན་དང་ཅ་དངོས་ཅི་

162 ཉིན་མོའི་སྐར་མ།
ཞིག་ཉོ་དགོས་མིན་ཆ་ཚང་འཆར་གཞི་བསྒྲིགས་ཡོད་ལ། འགྲུལ་བཞུད་དེ་ལ་
འགྲོ་སོང་ཇི་ཙམ་འགྲོ་གི་ཡོད་མེད་ཀྱང་ཆ་ཚང་ཚོད་དཔག་བྱས་ཡོད། གནས་
སྐོར་ལམ་ཡིག་ནས་ལྟ་སྐོར་སྐྱོད་སའི་ས་གནས་གལ་ཆེ་ཁག་ཡིག་ཐོག་ཏུ་
བཀོད་དེ། ས་ཁམས་རིག་པ་གཞིར་བཟུང་ས་གནས་དེ་ནས་ང་ཚོས་ཅ་དངོས་
ཅི་ཞིག་ཉོ་དགོས་མིན་དང་། ས་གནས་དེར་ང་ཚོས་དངོས་སུ་འགྲུལ་བཞུད་
བྱེད་པ་བཞིན་དེ་ཡི་སྐོར་ཤེས་རྟོགས་རྒྱུས་ལོན་ཆ་ཚང་བྱེད་ཀྱི་ཡོད། འདི་ནི་
ངའི་ས་ཁམས་རིག་པ་སྦྱོང་སྐབས་ཀྱི་ལས་འཆར་ཞིག་ཡིན།
དེ་རྗེས་ལྷག་འཕྲོས་རྣམས་སློབ་ཕྲུག་སོ་སོར་བྱེད་དུ་བཅུག་པ
ཡིན། མཚམས་རེ་ཁོ་ཚོས་ཙག་སྒྲ་སྒམ་ཆུང་དེ་ས་གནས་གང་ནས་སླེབས་
ཡོད་མེད་རྗེས་སྙེག་(trace)བྱས་ཤིང་།མཚམས་རེར་རྒྱ་གར་ནང་སྐྱེས་པའི་
ཤིང་བལ་རྣམས་ཨིང་ལེན་རྒྱལ་ཁབ་ཏུ་ཇི་ལྟར་འགྲོ་ཚུལ་ཚོད་ལྟ་ཡང་བྱས།
ཡང་མཚམས་རེ་ཁོ་ཚོས་ཁྲོམ་དཀྱིལ་དུ་ཕྱིན་ནས་ཚོང་ཁང་ལ་ཡོད་པའི་ཅ་
དངོས་རྣམས་རྒྱལ་ཁབ་གང་ནས་ཡོང་མིན་བརྟག་དཔྱད་བྱས། མཚམས་རེ་
ཨན་ཏ་ཀ་ཏི་རྩེད་མོ་བརྒྱུད་ནས་གཙང་པོ་དང་གྲོང་སྡེ། གངས་རི་དང་རྒྱལ་
ཁབ་སོགས་ཀྱི་མིང་འབོད་རྒྱུའི་རྩེད་མོ་རྩེས། སློབ་ཕྲུག་ཚོས་གྲོང་གསེབ་དང་
གཙང་པོ། རི་མཐོ་དང་རང་འབྱུང་གི་གནས་སྟངས་སོགས་མིག་གིས་གང་
མཐོང་མྱོང་བ་རྣམས་ས་ཁྲར་བྲིས། ད་དུང་གནད་དོན་དེ་ལས་ཟབ་པ་དང་
རྒྱས་པ་ཤེས་འདོད་ན་ཁོ་ཚོས་ས་ཁམས་རིག་པའི་དཔེ་དེབ་ལ་གཞི་བཅོལ་
གྱི་ཡོད། དེ་ལྟ་བུའི་སྒོ་ནས་ས་ཁམས་རིག་པའི་སློབ་ཚན་འདི་མུ་མཐུད་
ནས་སྦྱངས། འོན་ཀྱང་། དགེ་རྒན་ལས་རོགས་ཁ་ཤས་ཤིག་གིས་ང་ལ་ཅུང་

མཇུག་མཐའི་ཚོགས་འདུ། 163
མི་དགའ་བའི་རྣམ་འགྱུར་སྟོན་བཞིན་“ཁྱེད་རང་གཅིག་པུས་བྱེད་སྒོ་འདི་
བྱེད་ཐུབ་ཀྱི་རེད། གནས་ཚུལ་འདི་ཚོ་ཚང་མ་ང་ཚོས་གང་ནས་བསྡུ་རུབ་
བྱེད་དགོས་སམ། ས་ཁམས་རིག་པའི་སློབ་ཚན་འདི་རྒན་ཁྱེད་ནང་བཞིན་ང་
ཚོས་སློབ་ཐུབ་ས་མ་རེད་” ཅེས་བརྗོད། ཡིན་ཡང་ངའི་བསམ་པར་འདི་ཁོང་
ཚོས་བྱེད་ཐུབ་ཀྱི་རེད་སྙམ། ལས་ཀ་འདི་ལ་ཅི་ཞིག་དགོས་ཀྱི་འདུག་ཟེར་ན་
ཞུམ་པ་མེད་པའི་འབད་བརྩོན་དང་ལྷག་བསམ་དཀར་བའི་སྙིང་རུས་གཉིས་
དགོས་ཀྱི་འདུག་ལབ་པ་ཡིན།
༥
༈ ལོ་འཁོར་ཡིག་རྒྱུགས་སླེབས་ལ་ཉེ་བས། ལས་ཀ་ཚར་བ་རྣམས་མཁོ་སྒྲུབ་
བྱེད་རྒྱུ་འགོ་བཙུགས། ངས་ཨང་རྩིས་སློབ་ཚན་ཁྲིད་ཐབས་སྐོར་ལ་བསམ་བློ་
བཏང་ཞིང་། ད་བར་ངས་ཨང་རྩིས་སློབ་ཚན་ལ་ལག་པ་རྩ་ནས་འཆང་མེད་
པ་དེ་དངོས་བདེན་མིན་ཀྱང་ད་བར་དེ་ལ་འབྲེལ་སྦྱོར་བྱས་མེད། ཁོ་ཚོས་
སྔར་སྦྱངས་ཟིན་པའི་སྡོམ་རྩིས་དང་འཐེན་རྩིས་སོགས་ཇི་ཙམ་ཤེས་ཡོད་
མེད་ཚོད་ལྟ་བྱས་པས་ཁོ་ཚོས་བྱེད་ཐུབ་ཀྱི་འདུག །ངས་དང་ཐོག་ཁོ་ཚོར་
སློབ་ཚན་འདིའི་ཐོག་རྒྱུས་མངའ་ཡག་པོ་འདུག་དྲན་བྱུང་། འདི་ཡག་པོ་རེད་
བསམ། གང་ཡིན་ཞེ་ན་ངས་ད་བར་སློབ་ཚན་འདིའི་ཐོག་གསར་པ་གང་ཡང་
བྱས་མེད། དེ་རྗེས་ཁོ་ཚོར་རྩིས་གྲངས་ཀྱི་རིགས་པའམ་རྒྱུ་མཚན་གྱི་རྣམ་
གཞག་དང་། དེའི་ཐབས་ལམ་སྐོར་སྐད་ཆ་འདྲི་དུས་སློབ་ཕྲུག་གཅིག་གིས་
ཀྱང་ཤེས་ཀྱི་མི་འདུག །ངའི་བསམ་པར་ཁོ་ཚོས་འཐེན་རྩིས་དང་བསྡོམས་

164 ཉིན་མོའི་སྐར་མ།
རྩིས་བློ་འཛིན་བྱས་ནས་ཤེས་འདུག་དྲན།ང་ལ་སེམས་ཁྲལ་གཅིག་ཡོད་པ་ནི་
སློབ་ཚན་འདི་ཇི་ལྟར་སློབ་དགོས་མིན་དེ་རེད། གནད་དོན་དང་པོ་ནི་རང་
ཉིད་ཨང་རྩིས་སློབ་ཚན་ལ་དེ་ཙམ་དགའ་པོ་མེད། གནད་དོན་གཉིས་པ་དེ་
ད་ལྟ་ལག་བསྟར་བྱེད་བཞིན་པའི་ཨང་རྩིས་སློབ་ཁྲིད་ཐབས་ལམ་འདི་ནོར་
ཡོད་པ་ངས་ཤེས་ཀྱི་ཡོད། དེ་ལ་བསྐྱར་བཅོས་བྱ་རྒྱུའི་ཐད་བསམ་བློ་ཅི་ཡང་
བཏང་མེད། ངའི་མིག་གི་མདུན་དུ་རང་ཉིད་ལ་ལས་ཀ་དཀའ་ལས་ཁག་པོ་
ཞིག་ཡོད་པ་གསལ་པོ་མཐོང་ཐུབ་ཀྱི་འདུག
དེ་ནས་ང་རང་ཤེས་ཡོན་འགན་འཛིན་གྱི་དྲུང་དུ་ཁ་ཐུག་ཕྱིན་
ནས་“འགན་འཛིན་ལགས། ངས་ཨང་རྩིས་སློབ་ཚན་འཁྲིད་ཐབས་ཐོག་ལ་
གསར་པ་གང་ཡང་བྱེད་ཐུབ་པ་མི་འདུག །ངས་བྱེད་ཐུབ་པ་ནི་སློབ་ཚན་གྱི་
ནང་དོན་རྣམས་འགྲེལ་བཤད་ཡག་པོ་བརྒྱབ་ནས་སློབ་ཚན་དེ་དུས་ཐོག་ཏུ་
བསླབ་ཐུབ་པ་ཞིག་བྱེད་ཐུབ་པ་དེ་རེད་འདུག འདི་ངས་བྱེད་ཐུབ་ཀྱི་རེད་”
ཅེས་ཞུས་པ་ཡིན། ཤེས་ཡོན་འགན་འཛིན་གྱིས་“ཨང་རྩིས་སློབ་ཚན་སློབ་
ཁྲིད་ཐབས་ལམ་ཆེད་དུ་འགྱུར་བཅོས་གཏང་དགོས་པ་དེ་འདྲ་མི་འདུག་
གམ། རྒྱུ་མཚན་དམིགས་བསལ་དེ་འདྲ་ཡོད་དམ་" ཞེས་བཀའ་འདྲི་གནང་
བྱུང་། ངས་“སློབ་ཁྲིད་ཐབས་ལམ་ཐོག་ལ་ངེས་པར་དུ་འགྱུར་བ་གཏོང་
དགོས་ཀྱི་འདུག །འགྱུར་བ་དེ་ཡང་ཆུང་བྱིས་པའི་དུས་ནས་འགྱུར་བ་གཏོང་
དགོས་ཀྱི་འདུག་སྙམ། གྲངས་ཀ་སྡོམ་སྟངས་སྦྱོང་དུས་ནས་ཁོ་ཚོ་ལ་སློབ་ཁྲིད་
ཐབས་ལམ་ཡག་པོའི་ཐོག་ནས་སློབ་དགོས་ཀྱི་ཡོད།

མཇུག་མཐའི་ཚོགས་འདུ། 165
ཨང་རྩིས་སློབ་ཚན་འདི་ནི་སྤྱིར་བཏང་གི་སློབ་ཚན་ཞིག་མིན། གལ་
སྲིད་སློབ་ཕྲུག་གཅིག་གི་རྩིས་རིག་གི་ནང་དོན་ཡག་པོ་རྟོགས་མ་ཐུབ་ན་
སློབ་ཕྲུག་དེ་མི་ཚེ་གང་པོར་ཨང་རྩིས་སྐྱོ་བོར་ལུས་ཀྱི་རེད་” ཅེས་ཞུས་པ་ན།
ཤེས་ཡོན་འགན་འཛིན་གྱིས་“བྱས་ན་ཁྱེད་ཀྱིས་ཐོག་མ་ཉིད་ནས་ཨང་རྩིས་
སློབ་ཚན་འདི་བསླབས་ན་ཅི་མ་རུང་” ཞེས་གསུངས་པ་དང་། ངས་“ང་ལ་
དུས་ཚོད་འདི་འདྲ་ག་པར་འདུག །གལ་ཏེ་ངས་བསླབས་པ་ཡིན་ནའང་། ཁོ་
ཚོ་བློ་འཛིན་བྱ་རྒྱུའི་ཐད་ལ་གོམས་འདྲིས་ཆགས་ཚར་རྐྱེན། ཨང་རྩིས་སྦྱོང་
སྐབས་ཨང་ཀི་དེ་ཇི་ལྟར་དང་ཅི་ཕྱིར་སླེབས་ཡོད་པའི་བསམ་བློ་གཉིས་པ་
དེ་གཏོང་ཐུབ་ཀྱི་མ་རེད། ཁོ་ཚོ་ལ་བསྐྱར་དུ་སྦྱོང་བརྡར་སྤྲོད་རྒྱུ་དེ་ཧ་ཅང་
དཀའ་ལས་ཁག་པོ་ཡོད་རེད་" ཅེས་ཞུས་པ་ཡིན། ཁོང་གིས་“བྱས་ན་སྡོམ་
རྩིས་དང་འཐེན་རྩིས་ཐོག་གང་ཡང་བྱེད་འདོད་མེད་དམ་" ཞེས་དྲིས་པར།
ངས་“རང་ཉིད་ངོས་ནས་ཐབས་ཤེས་གང་ཐུབ་ཐུབ་བྱེད་ཀྱི་ཡིན། ང་ལ་ག་
རེ་ཞུ་འདོད་ཡོད་ཟེར་ན་ཨང་རྩིས་སློབ་ཁྲིད་ཀྱི་ཐབས་ལམ་ཐད་ཚོད་ལྟ་གང་
ཞིག་བྱས་ནའང་ཁོ་ཚོའི་ལོ་ཚད་དེར་བྱེད་ཐུབ་ཀྱི་མ་རེད་” ཅེས་ཞུས་པ་ཡིན།
ཤེས་ཡོན་འགན་འཛིན་གྱིས་“གལ་ཏེ་ཁྱེད་ལ་སྔ་ས་ནས་ཨང་རྩིས་
སློབ་ཚན་སློབ་ཁྲིད་བྱ་རྒྱུའི་འཛིན་གྲྭ་ཞིག་སྤྲད་ན་ཁྱེད་ཀྱིས་སློབ་ཁྲིད་ཐབས་
ལམ་གསར་པ་དེ་ཚོད་ལྟ་བྱེད་ཐུབ་བམ་" ཞེས་གསུངས་པར། ངས་“ཁོ་ཚོར་
གྲངས་ཀ་བསླབ་རྒྱུའི་འགོ་བཙུགས་པ་ནས་བཟུང་ཐབས་ལམ་གསར་པ་དེ་
ཚོད་ལྟ་བྱ་རྒྱུའི་འདོད་པ་དེ་ཡོད། རྒྱུ་མཚན་འདི་ལ་བརྟེན་ནས་དགེ་རྒན་
གཞན་རྣམས་ལའང་ཐབས་ལམ་འདི་ཡག་པོ་འདུག །དེ་ཡག་པོ་མི་འདུག་

166 ཉིན་མོའི་སྐར་མ།
ཀྱང་ལབ་ཆོག་གི་རེད། ངས་དགེ་རྒན་ལས་རོགས་ཁ་ཤས་ཀྱིས་ཨང་རྩིས་སློབ་
ཚན་འཁྲིད་རྒྱུར་ཐབས་ལམ་གསར་པ་བེད་སྤྱོད་བྱེད་འདོད་ཡོད་པ་ཤེས་ཀྱི་
ཡོད། གལ་ཏེ་ང་ལ་ལོ་རྗེས་མ་ཡང་ཚོད་ལྟ་བྱ་རྒྱུའི་གོ་སྐབས་བཟང་པོ་འདི་
ཐོབ་ན་རྒན་ཅནྡྲཤཾཀར་དང་ལྷན་དུ་ཚོད་ལྟ་འདི་བྱ་རྒྱུའི་ཐབས་ཤེས་བྱེད་ཀྱི་
ཡིན། ད་ལྟ་ངའི་སྔོན་འགྲོ་སློབ་གྲྭའི་ནང་དུ་ཨང་རྩིས་སློབ་ཚན་འཁྲིད་ཐབས་
འདི་ཡག་པོ་ཡོད་རེད་བསམ་གྱི་འདུག །ངས་གནད་དོན་འདིའི་སྐོར་བསམ་
བློ་མང་པོ་གཏང་མྱོང་ཡོད་ལ་དེ་དང་འབྲེལ་བའི་དཔེ་དེབ་ཀྱང་མང་པོ་
བཀླགས་མྱོང་།ཡིན་ཡང་དོན་དངོས་སུ་ལག་བསྟར་བྱེད་མྱོང་མེད་” ཅེས་ཞུས་
པ་ཡིན། ཤེས་ཡོན་འགན་འཛིན་གྱིས་“བྱས་ན་ཁྱེད་རང་ལོ་རྗེས་མ་ཤེས་ཡོན་
འགན་འཛིན་གཞོན་པའི་གོ་གནས་ལ་བཞུགས་ན་མི་འགྲིག་གམ། དེ་རྗེས་
ཁྱེད་རང་དགེ་རྒན་འོས་སྦྱོང་སློབ་གཉེར་ཁང་ནང་ཕྱག་ལས་གནང་ནས་ཨང་
རྩིས་སློབ་ཚན་འཁྲིད་ཐབས་སྐོར་ཚོད་ལྟ་བྱས་ན་འགྲིག་གི་མ་རེད་དམ” ཞེས་
དྲིས་བྱུང་བར།ངས་“དེ་དཀོན་མཆོག་ལ་བློ་བཅོལ་ཞུ་རྒྱུ་རེད།ད་ལྟ་ངས་གང་
ཞུ་ཐུབ་ཀྱི་འདུག་ཟེར་ན་འདི་ལོའི་ཨང་རྩིས་སློབ་ཚན་ཐོག་ཐབས་ལམ་གསར་
པ་གཅིག་ཀྱང་ལག་བསྟར་བྱེད་ཐུབ་ས་མ་རེད” ཅེས་ཞུས་པ་ཡིན།
༈ ལོ་འཁོར་ཡིག་རྒྱུགས་ཉེ་འགྲམ་དུ་སླེབས། རང་ཉིད་ཀྱི་འཆར་གཞི་བཞིན་
ཁོ་ཚོར་ཡིག་རྒྱུགས་ཐོག་གྲ་སྒྲིག་གང་ཟབ་གང་ལེགས་བྱས་པ་ཡིན་ལ། ཁོ་
ཚོས་ཀྱང་དོ་སྣང་ཆེན་པོའི་ངང་འབད་བརྩོན་བྱེད་ཀྱི་འདུག་ལ་ཡིག་རྒྱུགས་

མཇུག་མཐའི་ཚོགས་འདུ། 167
གྲུབ་འབྲས་ལེགས་པོ་ཞིག་ཐོབ་རྒྱུ་ཡིན་པ་ང་ལ་གདེང་སྤོབས་དང་ཡིད་ཆེས་
གཉིས་ཀ་ཡོད། ལོ་འཁོར་ཡིག་རྒྱུགས་འགོ་ཚུགས། ཤེས་ཡོན་འགན་འཛིན་
ཐོག་མར་འཛིན་གྲྭ་གཞན་གྱི་ནང་དུ་གཟིགས་ཞིབ་གནང་བར་ཕེབས། དེ་
རྗེས་ངའི་འཛིན་གྲྭའི་ནང་དུ་ཕེབས་བྱུང་། དངོས་གནས་བྱས་ན་ཤེས་ཡོན་
འགན་འཛིན་མཆོག་དང་པོ་ནས་ངའི་འཛིན་གྲྭའི་ནང་གཟིགས་ཞིབ་གནང་
བར་ཕེབས་རྒྱུར་མོས་མཐུན་གནང་ཚར་བ་རེད། ཁོང་གིས་ང་ལ་འཛུམ་
མདངས་ཤིག་བསྟན་ནས་“ང་ཁྱེད་ཀྱི་འཛིན་གྲྭའི་ནང་ལྟ་ཞིབ་བྱེད་འདོད་མི་
འདུག །གང་ལགས་ཤེ་ན་ངས་ཁྱེད་ཀྱི་སློབ་ཕྲུག་ཡོངས་རྫོགས་འཛིན་གྲྭ་གོང་
མར་སྤར་གྱི་ཡིན་” ཞེས་གསུངས་པར། “ངས་འདི་འདྲ་ཡོང་གི་མ་རེད། འདི་
འདྲ་ནམ་ཡང་མ་གནང་རོགས། དེ་སློབ་ཕྲུག་གཞན་པ་ཚོར་དྲང་པོ་ཆགས་
ཀྱི་མི་འདུག” ཅེས་ཞུས་པ་ན། ཁོང་གིས་“འདི་ག་རེ་བྱས་ནས་སློབ་ཕྲུག་
གཞན་པ་ཚོར་དྲང་པོ་ཆགས་ཀྱི་མི་འདུག་གམ་” ཞེས་གསུངས། ངས་ཁོང་ལ་
“འཛིན་གྲྭ་གོང་མར་སྤར་རྒྱུར་འོས་འཚམ་མེད་མཁན་རྣམས་འཛིན་གྲྭ་གོང་
མར་སྤར་མི་ཆོག་" ཅེས་ཞུས་པར། ཁོང་གིས་“ཁྱེད་ཀྱིས་འཛིན་གྲྭའི་ནང་
སློབ་ཁྲིད་ཐབས་ལམ་ལེགས་པོའི་ངང་ནས་ཁྲིད་ཡོད་པར་ཡིད་ཆེས་ཡོད་"
ཅེས་གསུངས་བྱུང་།
ངས་ཁོང་ལ་“གཅིག་བྱས་ན་ངས་བསླབས་ཡོད་སྲིད་ཀྱི་རེད། འོན་ཀྱང་
སློབ་ཕྲུག་ཚང་མས་གཅིག་མཚུངས་ཤེས་ཀྱི་ཡོད་དམ། ཁ་གསལ་ཞུས་ན་སློབ་
ཕྲུག་ཁ་ཤས་ཀྱིས་ད་ལྟ་ཅི་ཡང་ཤེས་ཀྱི་མེད། ཁོ་ཚོ་དེ་སྔ་བཞིན་ཀླད་པ་སྟོང་
པ་རེད་” ཅེས་ཞུས་པར། ཁོང་གིས་“བྱས་ན་ཁྱེད་ཀྱིས་བསམ་པར་ང་ཚོས་ཅི་

168 ཉིན་མོའི་སྐར་མ།
ཞིག་བྱེད་དགོས་ཀྱི་འདུག་"ཅེས་དྲིས་པ་ན། ངས་“སློབ་ཕྲུག་ཁ་ཤས་ལ་སློབ་
གྲྭ་གཡུགས་ལབ་རྒྱུ་དེ་རེད།སྐྲ་བཞར་བ་ར་གུ་ཡི་བུ་དེ་ས་ཁམས་རིག་པ་དང་
རྒྱལ་རབས། ཨང་རྩིས་སློབ་ཚན་བཅས་ལ་དོ་སྣང་རྩ་ནས་མེད། ཁོ་ལ་ཐབས་
ཤེས་མེད་པར་སློབ་གྲྭའི་ནང་འགགས་ནས་ལུས་ཡོད། འོན་ཀྱང་ཁོ་སྤྱང་
པོ་འདུག །མ་འོངས་པར་ཁྲོམ་དཀྱིལ་དུ་སྐྲ་བཞར་ཁང་ཆེན་པོ་ཞིག་གསར་
འཛུགས་བྱེད་ཐུབ་ངེས་རེད། ཁོ་ལ་བོམ་བེ་ས་གནས་སུ་སྐྲ་བཞར་སྟངས་དང་
སྐྲ་བཞར་ཁང་ཇི་ལྟར་སྐྱོང་དགོས་ཚུལ་སྦྱོང་དུ་བཏང་ན་ཕན་ཐོགས་ཆེན་པོ་
ཡོད་” ཅེས་ཞུས་པ་དང་།ཤེས་ཡོན་འགན་འཛིན་གྱིས་“འགྲིག་གི་འདུག།ད་
དུང་སློབ་གྲྭའི་ནང་སློབ་ཕྲུག་སྟབས་མི་བདེ་བ་བྱེད་མཁན་གཞན་སུ་འདུག་”
ཅེས་གསུངས་པར། ངས་“ཁོ་ཚོ་སློབ་གྲྭའི་ནང་འཚམ་པོ་མེད་པ་དེ་འདྲ་གང་
ཡང་མ་རེད། དྲང་པོ་ཞུས་ན་སློབ་གྲྭ་འདི་ཁོ་ཚོར་འཚམ་པོ་མེད་པ་ཆགས་པ་
རེད། སློབ་གྲྭ་འདིས་ཁོ་ཚོར་ནང་གནས་ཀྱི་ནུས་པ་དེ་གསོ་སྐྱོང་བྱེད་ཐུབ་ཀྱི་
མེད་” ཅེས་ཞུ་སྐབས། ཤེས་ཡོན་འགན་འཛིན་གྱིས་“གཅིག་བྱས་ན་དེ་ཡིན་
ཡང་སྲིད་ཀྱི་རེད། ཁོ་ཚོ་སུ་དང་སུ་རེད་”ཅེས་དྲིས་པར། ངས་“ཇི་ཝན་ཤཏ་
ཞེས་པའི་སློབ་ཕྲུག་དེ་ཉེན་རྟོག་པའི་ལས་གནས་ལ་འཚམ་པོ་འདུག །ང་ཚོས་
ཁོ་ལུས་སྦྱོང་ཁང་དུ་འཇོག་ཐུབ་ན་ཕན་ཐོགས་ཡོད། ཁོའི་པ་ལགས་ཀྱི་ངོས་
ནས་ཁོའི་ཆེད་དུ་འགྲིམ་འགྲུལ་ཞིག་གྲ་སྒྲིག་བྱེད་ཐུབ་ན་དགེ་མཚན་ཡོང་ངེས་
རེད། གལ་སྲིད་ཁོ་ཉེན་རྟོག་པ་ཁ་ཤས་ལྷན་དུ་མྱོང་འདྲིས་སྦྱོང་བརྡར་བྱེད་
བཅུག་ན་ཡར་རྒྱས་འགྲོ་ས་རེད། མ་ཟད་ཁྲིམས་ཀྱི་སྐོར་ལའང་གོ་རྟོགས་མི་
ཉུང་བ་ཐོབ་ཐུབ། ལོ་ལྔའི་ནང་ཁོ་ཉེན་རྟོག་པ་ཚད་ལྡན་ཞིག་ཆགས་རྒྱུ་ཡིན་པ་

མཇུག་མཐའི་ཚོགས་འདུ། 169
གདོན་མི་ཟ། ད་ལྟའང་ཁོས་སློབ་གྲྭའི་ནང་ཉེན་རྟོག་པའི་བྱ་སྤྱོད་ཚུལ་བཞིན་
བྱེད་ཀྱི་རེད་”ཅེས་ཞུས་པ་ན།ཤེས་ཡོན་འགན་འཛིན་གྱིས་“དེ་ལ་མོས་མཐུན་
ཡོད། ད་དུང་སློབ་ཕྲུག་ཞན་པོ་སུ་དང་སུ་འདུག་” ཅེས་གསུངས་བྱུང་།
ངས་མུ་མཐུད་ནས་“སློབ་ཕྲུག་གསུམ་སློབ་སྦྱོང་ཧ་ཅང་ཞན་པོ་ཡོད་
ཁོང་ཚོ་འཛིན་གྲྭ་སྒང་མར་འགྲོ་རྒྱུའི་ཆེད་གུང་སེང་སྐབས་སུ་གྲ་སྒྲིག་པས།
གང་ཡོང་བྱེད་ཀྱི་ཡིན། འོན་ཀྱང་། འགན་འཛིན་ལགས་ལ་ཞུ་རྒྱུར། སློབ་
གྲྭའི་རྩ་འཛིན་སློབ་ཚན་ཐོག་འགྱུར་བཅོས་ངེས་པར་དུ་གཏོང་དགོས་ཀྱི་
འདུག །དེའི་ཐོག་ཐབས་ལམ་གཞན་མེད་དམ་”ཞེས་དྲིས་པ་ན། ཤེས་ཡོན་
འགན་འཛིན་གྱིས་“གནས་སྐབས་རིང་འདི་ཚོ་ཟུར་དུ་བཞག་ན་ལེགས་
སྙམ། གནད་དོན་འདིའི་ཐོག་ང་ལ་དབང་ཆ་མེད། ཁྱེད་ལ་འདིའི་སྐོར་ཐེངས་
མང་པོ་ཞུ་མྱོང་ཡོད། ད་ཁྱེད་ཀྱི་འཛིན་གྲྭའི་ཡིག་རྒྱུགས་དེ་ཚར་བ་རེད། ཁྱེད་
ཀྱི་དེ་སྔོན་བཞིན་ཡིག་རྒྱུགས་ཚར་རྗེས་མཛད་རིམ་ཞིག་གྲ་སྒྲིག་བྱས་ཡོད་
རྒྱུ་རེད།ཁྱེད་ཀྱི་བྱེད་སྟངས་དེ་ངས་ཤེས་ཀྱི་ཡོད་"ཅེས་གསུངས་བྱུང་།
ལ
༈ ཉིན་ཤས་རྗེས་ཡིག་རྒྱུགས་ཚར་ནས་བྱ་དགའ་ཕུལ་བའི་ཉིན་མོར་
སླེབས། ལོ་ལྟར་ཨང་ཀི་རྩེ་ཕུད་ལེན་མཁན་རྣམས་ལ་བྱ་དགའ་འབུལ་སྲོལ་
ཡོད། མངའ་སྡེའི་མི་སྣ་མཁས་པ་ཁག་དང་གཞུང་གི་དཔོན་པོ་ཆེ་ཁག་
བཅས་གདན་འདྲེན་ཞུས་འདུག །ཤེས་ཡོན་འགན་འཛིན་གྱིས་ང་ལ་དེ་རིང་
གི་མཛད་རིམ་འདི་ཆ་ཚང་ཁྱེད་ཀྱིས་གོ་སྒྲིག་གནང་དགོས་ཞེས་གསུངས་

170 ཉིན་མོའི་སྐར་མ།
པ་ལྟར། ངས་ལས་ཀ་ཆ་ཚང་ངའི་འཛིན་གྲྭའི་སློབ་ཕྲུག་རྣམས་ལ་བསྐུལ་བ་
ཡིན། ཁོ་ཚོས་མཛད་རིམ་ཆ་ཚང་ང་ལ་གྲོས་དྲིས་ནས་གྲ་སྒྲིག་བྱས།
མི་མང་གིས་རྐང་གསུམ་འདུར་རྒྱུགས་ཀྱི་འགྲན་སྡུར་དེར་སྤྲོ་སྣང་ངང་ནས་བལྟས།
དང་པོ་ང་ཚོས་ཕྱག་ཚོད་ཕྱེད་ཀའི་རིང་སྲོལ་རྒྱུན་གྱི་ཟློས་གར་ཏེ་དབྱུག་
པ་ཞེས་པའི་འཁྲབ་སྟོན་གཟིགས་འབུལ་ཞུས་པས། མང་ཚོགས་རྣམས་ཡིད་
དབང་འཕྲོག་ཅིང་སྤྲོ་སྣང་འཕེལ་བར་གྱུར། དེ་རྗེས་འཕག་མཆོངས་(Hop
step) དང་རྒྱུགས་མཆོངས། (Jumprace) རྐང་གསུམ་སྦྲགས་མའི་མགྱོགས་
འགྲན་(Threelegrace)དང་།བལ་པོའི་བསེའུ་སྒྲུག་པའི་འགྲན་བསྡུར།རོལ་
དབྱངས་རྐུབ་སྟེགས (Musicalchair)ལ་སོགས་སྣ་མང་འདུག།མི་དམངས་
ཀྱིས་སྤྲོ་སྣང་གི་ངང་ནས་བལྟས། བང་རྩལ་འགྲན་བསྡུར་རྗེས་ལ་ལད་ཟློས་
ཀྱི་ལས་རིམ་དང་གཏམ་བརྗོད་འཁྲབ་སྟོན་སོགས་འགོ་བཙུགས། སློབ་ཕྲུག
ཚོས་ཚོང་ཁང་བདག་པོ་དང་ཤེས་ཡོན་འགན་འཛིན། ཉེན་རྟོག་པའི་འགན་
འཛིན་དང་ཆབ་སྲིད་ཀྱི་འགོ་ཁྲིད་སོགས་ཀྱི་སྐོར་ལ་ལད་ཟློས་དང་འཁྲབ་

མཇུག་མཐའི་ཚོགས་འདུ། 171
སྟོན་ཧ་ལས་པའི་ཡག་པོ་གནང་སོང་། དེ་རྗེས་སློབ་ཕྲུག་ཚོས་བྲིས་པའི་རི་མོ་
བླངས་ནས་སྐུ་མགྲོན་ཡོངས་ལ་འགྲེམས་སྟོན་བྱས་པར། མི་དམངས་ཡོངས་
ཀྱིས་ཁོང་ཚོས་བྲིས་པའི་རི་མོ་ལ་སྤྲོ་སེམས་འཁོལ་བའི་ངང་ནས་གཟིགས།
དེ་ནས་བྱ་དགའ་འབུལ་རྒྱུའི་ལས་རིམ་སླེབས་པ་དང་། ལོ་ལྟར་སློབ་ཕྲུག་རྩེ་
ཕུད་རྣམས་ལ་སྒོར་མོ་བརྒྱ་དང་ཉི་ཤུ་རྩ་ལྔ་འབུལ་རྒྱུའི་ལུགས་སྲོལ་ཡོད།ཤེས་
ཡོན་འགན་འཛིན་མཆོག་རྒྱུན་ལྡན་བཞིན་སྡིངས་ཆའི་སྟེང་དུ་ཡར་བཞེངས་
ནས་མང་ཚོགས་ལ། “དེ་རིང་གི་མཛད་རིམ་འདི་ནམ་རྒྱུན་དང་མི་འདྲ་བ་
ཞིག་ཡིན་པའི་ཚོར་སྣང་བྱུང་ལ། ད་ལྟ་ངའི་དྲུང་དུ་བཞུགས་པའི་དགེ་རྒན་
ཁོང་གིས་ཕྲན་ལ་བྱ་དགའ་འབུལ་རྒྱུའི་ཚབ་ཏུ་ཁོང་ཚོར་ག་རེ་སྤྲོད་དགོས་
མིན་བསླབ་བྱ་ཡག་པོ་ཞིག་གནང་བྱུང་བས། ངས་དངུལ་འདི་ཚོ་སློབ་ཕྲུག་
རྩེ་ཕུད་རྣམས་ལ་འབུལ་གྱི་མིན། དངུལ་འདི་ཚོ་རྒན་ཁོང་གི་མཚན་ཐོག་ནས་
སློབ་གྲྭའི་དཔེ་མཛོད་ཁང་གསར་བཟོའི་ཆེད་དུ་འབུལ་གྱི་ཡིན།
སློབ་གསོ་གསར་པ་འདི་རྒན་ཁོང་གིས་སྤྲད་བྱུང་། གཏམ་བཟང་ཞིག་
ལ༑ འདི་ལོ་ནས་བཟུང་སློབ་ཕྲུག་རྩེ་ཕུད་རྣམས་ལ་དངུལ་འབུལ་རྒྱུའི་ཚབ་ཏུ་
དངུལ་འདི་ཚོ་འཛིན་གྲྭའི་དཔེ་མཛོད་ཁང་བཟོ་ཆེད་དུ་བེད་སྤྱོད་གཏོང་གི་
ཡིན། གོང་དུ་བཞུགས་མཁན་འགན་འཛིན་རྣམས་ཀྱིས་དེ་ལ་མོས་མཐུན་དང་
རྒྱབ་སྐྱོར་གནང་གི་འདུག །བྱ་དགའི་ལམ་ལུགས་འདིས་ང་ཚོའི་སློབ་ཕྲུག་
རྣམས་ལ་སྤོབས་པ་རྫུན་མ་སྐྱེ་རུ་འཇུག་གི་འདུག་ལ། ཁོ་ཚོའི་སེམས་ལ་ན
ཟུག་ཀྱང་བཟོ་གི་འདུག །འོན་ཀྱང་དེ་རིང་གི་འཆར་གཞི་འདི་སློབ་ཕྲུག་ཚང་
མ་ལ་ཕན་ཐོགས་ཆེན་པོ་ཡོང་ངེས་རེད། དེ་རིང་ངས་མང་ཚོགས་ཀྱི་མདུན་དུ་

172 ཉིན་མོའི་སྐར་མ།
དགེ་རྒན་ཁོང་ལ་ཐུགས་རྗེ་ཆེ་ཞུ་རྒྱུ་ཡིན། རྒན་ཁོང་གིས་ཡང་དག་པའི་ངང་
ནས་བྱ་དགའ་ཇི་ལྟར་སྤྲོད་དགོས་མིན་དང་། དངུལ་དེ་ཚོ་བེད་སྤྱོད་ཇི་ལྟར་
གཏོང་དགོས་མིན་ལམ་སྟོན་ཧ་ཅང་ཡག་པོ་གནང་བྱུང་། བཤེས་གཉེན་བཟང་
པོ་ཁྱེད་ལ་ངས་སྙིང་ཐག་པ་ནས་ཡང་བསྐྱར་ཐུགས་རྗེ་ཆེ་ཞུ་རྒྱུ་ཡིན།
ད་ལྟ་ངས་གང་ཞུ་འདོད་འདུག་ཟེར་ན་དེ་སྔོན་རྒན་ཁོང་ངའི་དྲུང་དུ་
ཕེབས་ནས་གཞི་རིམ་འོག་མའི་འཛིན་གྲྭ་བཞི་པའི་ནང་ཚོད་ལྟ་བྱེད་ཀྱི་ཡིན་
བརྗོད་དུས། ངས་ཁོང་ལག་ལེན་མེད་པའི་མི་ལྐུགས་པ་ཞིག་ལ་ངོས་འཛིན་
བྱས་པ་ཡིན། སྐབས་དེར་ངའི་སེམས་ནང་ཁོང་ནི་མི་གཞན་བཞིན་ཚོད་ལྟ་
བྱས་ཏེ་ཉིན་ཤས་རྗེས་སེམས་ཤུགས་ཆག་ནས་ཕྱིར་ལོག་འགྲོ་གི་རེད་དྲན་
བྱུང་། བྱས་ཙང་ངས་ཁོང་ལ་དབང་ཆ་སྤྲད་པ་ཡིན། འོན་ཀྱང་། དེ་དུས་ང་
ཁོང་ལ་ཡིད་ཆས་རྩ་ནས་མེད། དེ་རིང་ཁོང་གི་ཚོད་ལྟ་འདི་ལམ་ལྷོང་དང་
ལེགས་གྲུབ་བྱུང་བ་འདིར་ངས་ཁས་ལེན་བྱེད་ཐུབ་ཀྱི་འདུག
ཁོང་གིས་ངའི་བསམ་བློ་གཏོང་སྟངས་ལ་འགྱུར་བ་བཏང་སོང་ལ། གཞི་
or
རིམ་འོག་མའི་སློབ་ཕྲུག་རྣམས་ལ་གནའ་རབས་ཀྱི་སློབ་ཁྲིད་བྱེད་སྟངས་
isདེ་མཚམས་བཞག་ནས་ཐབས་ལམ་གསར་པའི་ཐོག་ནས་སློབ་ཁྲིད་ཇི་ལྟར་
བྱེད་དགོས་པ་ཡིད་ཆེས་སྟེར་བྱུང་། ང་དང་ང་འདྲ་བའི་འགན་འཛིན་དང་
དགེ་རྒན་རྣམས་མ་བསྐུལ་དང་བླངས་ཐོག་ནས་རྩ་དགོངས་ཞུས་ན་ཡག་པོ་
འདུག་དྲན་བྱུང་། དེའི་ཚབ་ཏུ་འཆར་སྣང་ལྡན་པའི་སློབ་གསོ་བ་གྲགས་ཅན་
རྒན་ཁོང་ལྟ་བུ་ལ་གོ་སྐབས་དང་གོ་གནས་གསར་པ་ཞིག་ཕུལ་ཐུབ་ན་འདི་
དགེ་མཚན་ཆེ་བ་དང་། གྲུབ་འབྲས་ལེགས་པ་ཞིག་སྨིན་གྱི་ཡོད་པར་སེམས་

མཇུག་མཐའི་ཚོགས་འདུ། 173
གཏིང་ནས་ཚོར་བྱུང་། དེ་རིང་ང་རང་སེམས་པ་ཧ་ཅང་སྐྱིད་པོ་བྱུང་བའི་
ཚོར་བ་འདི་ཁྱེད་རྣམས་ལ་ཇི་ལྟར་སྟོན་ཐུབ་བམ། ཁོང་གི་འཛིན་གྲྭའི་སློབ་
ཕྲུག་རྣམས་ལ་གཅིག་གཟིགས་དང་། ཁོ་ཚོ་གོ་རིམ་ལྡན་པ་དང་འཕྲོད་བསྟེན་
ལེགས་པ། ད་དུང་སེམས་སྐྱིད་པོའི་ངང་ནས་ཇི་ལྟར་བསྡད་འདུག །ཁོ་ཚོའི་
ཤེས་ཡོན་གྱི་གནས་ཚད་དང་ཡར་རྒྱས་ཇི་ལྟར་ཕྱིན་ཡོད་མེད་ང་རང་རང་
གི་མིག་གཉིས་ཀྱིས་མཐོང་སོང་། ཁོ་ཚོའི་ཕ་མའང་འདོད་བློ་ཁེངས་པ་བྱུང་
འདུག་ལ་སེམས་པ་ཡང་ཤིན་ཏུ་དགའ་འདུག་” ཅེས་གསུངས་ནས་ཤེས་ཡོན་
འགན་འཛིན་གྱི་གཏམ་བཤད་དེ་གྲུབ།སློབ་ཕྲུག་དང་མི་དམངས་ཚང་མ་ཡར་
ལངས་ནས་ནང་ལ་ཕྱིན་སོང་ལ་ཕྲན་ཡང་རང་ཁྱིམ་དུ་ལོག་ཕྱིན་པ་ཡིན།། ༎།།

174 ཉིན་མོའི་སྐར་མ།
ཐུགས་སྣང་དགོས་པའི་གལ་ཆེའི་ཚིག་འབྲུ་འགའ།
1.Montessori: མོན་ཊེ་སོ་རི།
2.Folksong: དམངས་ཁྲོད་གླུ།
3.Swami:རྗེ་བོ།
6.Cards:ཤོག་བྱང་།
7.Masculinegender: ཕོ་ཚིག
8.FeminineGender: མོ་ཚིག།
9.Noun: མིང་རྐྱང་།
10. Masculinenoun:ཕོ་ཚིག
11. Femininenoun:མོ་ཚིག
12.Neutergender:མ་ནིང་།
13.Noun oftheneutergender:མ་ནིང་རྟགས་ཀྱི་མིང་ཚིག་
14.Slates:གཡམ་བྱང་།
17.Slipsofpaper:ཤོག་འཛར།
18.Cardboard:ཤོག་བྱང་གྲུ་བཞི་མ།
19.Pronoun: མིང་ཚབ།
20.Terminalexamination: དུས་ཚིགས་ཡིག་རྒྱུགས།
21.Annualexamination:ལོ་འཁོར་ཡིག་རྒྱུགས།
22.Riddlegame: གབ་ཚིག་གི་རྩེད་མོ།

ཐུགས་སྣང་དགོས་པའི་གལ་ཆེའི་ཚིག་འབྲུ་འགའ། 175
23.Puzzlegame:རིག་རྩེད།
24.Worldbuildinggame:ཚིག་བཟོའི་རྩེད་མོ།
25.Singular:གཅིག་ཚིག
26.Plural:མང་ཚིག
36.Swings: དཔྱང་པ།
40.Boxofverb: བྱ་ཚིག་གི་མཛོད།
47. Spinningtops: སྣལ་སྐུད་འཁེལ་བྱེད་ཀྱི་འཕང་འཁོར།ལ་ཌུ།
48.Museum:འགྲེམས་སྟོན་ཁང་།
49.Toys:རྩེད་ཆས།
50.Terracottatoys:རྫ་ཆས།
51.Greymatter:སྐྱ་མདོག་ཅན།
52.Verandah: ཁྱམས་རྭ།
54.Resultsheets:གྲུབ་འབྲས་ཤོག་བུ།
56.Embroidery: འཚེམ་དྲུབས།
57.Surveyors: ས་ཞིབ་མཁས་པ།
58.Draftsmen:འཆར་འགོད་པ།
59.Gameofobservations:ཞིབ་རྟོག་གི་རྩེད་མོ།
60.Binocular: གཉིས་ཤེལ། མིག་གཉིས་ཀྱི་བལྟ་ཐུབ་པའི་རྒྱང་ཤེལ་གྱི་དབྱེ་བ།
61.Telescopes: རྒྱང་ཤེལ།
62.Craterofmoon: ཟླ་བའི་དོང་ཁ།

176 ཉིན་མོའི་སྐར་མ།
63.Globeofearth: གོ་ལའི་ཟླུམ་པོ།
64.Naturalregion: རང་བྱུང་ས་ཁུལ།
65. Globe:
ཟླུམ་གཟུགས།
66.Mapstand: ས་ཁྲ་དཔྱང་འདེགས།
67.Potters: རྫ་མཁན།
68.Shepherds: ལུག་རྫི།
69.Travelbook: འགྲུལ་བཞུད་ལམ་དེབ།
70.Travelogue:འགྲུལ་བཞུད་ཉིན་དེབ།
71. Guidebook: གནས་སྐོར་ལམ་ཡི
72.Modelreading:ཀློག་སྟངས་དཔེ་མཚོན།
73.Transcriptions: སྒྲ་ཡིག་འབེབ་སྒྱུར།
74.Papercone: ཅོང་དབྱིབས་ཤོག་བུ།

རང་ཉིད་ཀྱི་མི་ཚེའི་ལོ་རྒྱུས་སྙིང་བསྡུས།
༄། །ཕྲན་བསྟན་འཛིན་ནམ་མཁའ་ནི་ཕྱི་ལོ་༡༩༩༣ ལོའི་ཟླ་བ་༦ པའི་ཚེས་
༢༧ ཉིན། གཞིས་ཆུང་ར་ཝང་ལ་ཀུན་ཕན་གླིང་དུ་ཕ་ཚེ་རིང་དངོས་གྲུབ་དང
མ་བློ་བཟང་སྒྲོལ་མ་གཉིས་ཀྱི་བུར་སྐྱེས། འཛིན་རིམ་དགུ་པ་དང་བཅུ་པ་
གཉིས་རྡོར་གླིང་གཏན་སློབ་ཏུ་སློབ་སྦྱོང་བྱས་ཤིང་། ཕྱིས་སུ་མ་སུ་རི་གཏན་
སློབ་ཏུ་ཚན་རིག་སློབ་ཚན་ཐོག་སྦྱང་བརྩོན་བྱས་པ་དང་།དེ་རྗེས་དབུས་བོད་
ཀྱི་གཙུག་ལག་སློབ་གཉེར་ཁང་ཝཱ རཱ ཎསཱི་དགེ་འོས་མཐོ་སློབ་ནང་ལོ་བཞིའི་
རིང་མུ་མཐུད་བོད་ཀྱི་སྐད་ཡིག་རྩོམ་རིག་དང་ཚན་རིག་ཐོག་སློབ་གཉེར་
བྱས་རྗེས། སྒང་ཏོག་དཔལ་འབྱོར་རྣམ་རྒྱལ་བུ་མོའི་སློབ་གྲྭར་ལོ་གཉིས་རིང་
བོད་ཡིག་དགེ་རྒན་གྱི་ལས་འགན་ཁུར། ཕྱིས་སུ་སཾ་བྷོ་ཊ་སོ་ནཱ་མདའ་སློབ་
གྲྭར་ལོ་གཉིས་ཙམ་གྱི་རིང་གཞི་རིམ་འོག་མའི་དགེ་རྒན་བྱས། མཐར་༢༠༢༡
ལོར་དབྱིན་ཡུལ་གྱི་རོ་ཧེམ་ཊོན་མཐོ་སློབ་(Roehampton University)ཏུ་
བྱིས་པའི་འཚར་ལོངས་དང་གསོ་སྐྱོང་(Early Childhood Studies) ཐད་
གཙུག་ལག་རབ་འབྱམས་པ་ཐོན།
ཕྲན་གྱིས་<<ཕ་མའི་བརྩེ་སེམས་>> ཞེས་པ་དང་<<སྙན་རྩོམ་གང་
བསམ་མེ་ལོང་།>> <<བློ་སྟོབས་ཀྱི་ནུས་པ་>> བཅས་དེབ་ཆུང་གསུམ་ཡང་
སྔ་ཕྱིར་བརྩམས་ཡོད།

ཐུགས་རྗེ་ཆེ་ཞུ།
༄། །ཉིན་མོའི་སྐར་མ་ཞེས་པའི་དཔེ་དེབ་འདི་བོད་ཡིག་ཐོག་བསྒྱུར་ཐུབ་པ
བྱ་རྒྱུ་འདི་ནི་ཁོ་བོའི་མི་ཚེར་རྨི་ལམ་མང་པོ་ཡོད་པའི་ནང་ནས་གཅིག་ཡིན།
གལ་ཏེ་བདག་གི་རྨི་ལམ་འདི་མངོན་འགྱུར་ཡོང་བར་སྔ་ཕྱིར་རམ་འདེགས་
དང་བློ་སྟོབས་སྤེལ་མཁན་གྱི་གང་ཟག་ཁྱད་པར་ཅན་འགའ་ཞིག་བྱུང་མེད
ན་ཕལ་ཆེར་ངའི་རྨི་ལམ་འདི་ཡང་རྨི་ལམ་རང་དུ་གནས་རྒྱུར་ཐེ་ཚོམ་མེད།
དེའི་ཕྱིར་ཕྲན་ལ་ཡིད་ཆེས་དང་སྐུལ་མ་གནང་མཁན་གྱི་གལ་ཆེའི་མི་སྣ་
རྣམ་པར་རེ་རེ་ནས་ཐུགས་རྗེ་ཆེ་ཞུ་རྒྱུ་ལགས།
དེ་ཡང་ཐོག་མར་རང་ཅག་བོད་མི་ཡོངས་ཀྱི་གཙུག་གི་ནོར་བུ་༸རྒྱལ་
དབང་ཐམས་ཅད་མཁྱེན་ཅིང་གཟིགས་པ་ཆེན་པོ་གང་གི་བླ་ན་མེད་པའི་
ཐུགས་རྗེ་དང་བཀའ་དྲིན་ཉག་གཅིག་ལ་བརྟེན་ནས་ང་འདྲ་བའི་རྩམ་ཟན་
གདོང་དམར་བོད་ཕྲུག་མང་པོ་ཞིག་ལ་ཁྱེད་ཀྱིས་མི་ཚེ་གསར་པ་ཞིག་དང་
སློབ་སྦྱོང་བྱ་རྒྱུའི་གོ་སྐབས་སྩོལ་གནང་མཛད་པར་རབ་གུས་དང་བ་ཆེན་
པོས་སོར་བཅུའི་འདབ་མ་སྙིང་གར་བཅངས་ནས་བཀའ་དྲིན་བླ་མེད་དུ་ཆེ་
ཆེ་ཆེ་ཞེས་ཞུ་རྒྱུ་དང་། གང་ཉིད་ཞབས་པད་ཡུན་རིང་བརྟན་ཅིང་ཚེ་རབས་
ཐམས་ཅད་དུ་རྗེས་སུ་འཛིན་པའི་སྨོན་འདུན་ཞུ།
དེ་ནས་ངའི་དྲིན་ཆེན་ཕ་མ་གཉིས་ཀྱིས་ཆུང་དུས་ནས་ངེད་མིང་
སྲིང་གཉིས་ལ་བཅོས་མིན་བྱམས་སྐྱོང་གིས་གསོ་སྐྱོང་གནང་བར་མ་ཟད་

180 ཉིན་མོའི་སྐར་མ།
རང་ཉིད་ཀྱི་ཕུགས་འདུན་བཞིན་ཕྱི་རྒྱལ་གྱི་མཐོ་སློབ་གྲགས་ཅན་ཞིག་ཏུ་
སློབ་སྦྱོང་བྱ་རྒྱུའི་གོ་སྐབས་དེའང་ཁྱེད་རྣམ་གཉིས་ཀྱིས་གནང་བྱུང་། པཱ་
ལགས། མ་འོངས་པར་ང་རང་པཱ་ལགས་ཤིག་ཆགས་ན་གཤིས་རྒྱུད་འཇམ་
པོ་དང་སེམས་པ་བཟང་པོ། ངང་རྒྱུད་རིང་པོ་དང་བློ་ཁོག་ཆེན་པོ། རང་ཉིད་
ཀྱི་གཅེས་ཕྲུག་ལ་བྱམས་སྐྱོང་ཧ་ཅང་ལེགས་པོ་གནང་མཁན་གྱི་པཱ་ལགས་
ཁྱེད་ནང་བཞིན་ཞིག་ཆགས་ཐུབ་པ་བྱ་རྒྱུ་ཡིན། ཁྱེད་ཀྱི་མི་ཚེའི་ནང་དཀའ་
ཚེགས་འདྲ་མིན་འཕྲད་ཡོད་པ་ངའི་ཕྲ་ཆུང་མིག་གཉིས་ཀྱིས་མཐོང་མྱོང་
ཡོད་ལ་ཚོར་ཡང་མྱོང་། འོན་ཀྱང་སྐབས་དེ་དུས་ང་རང་བྱིས་པ་ཆུང་ངུ་ཞིག་
ཡིན་པས་གང་ཡང་བྱེད་ཐུབ་མ་སོང་། པཱ་ལགས་དང་ཨ་མ་ལགས་གཉིས་མི་
ཚོགས་ཁྲོད་སྤོབས་པ་སྐྱེ་འོས་པ་ཞིག་བཟོ་ཐུབ་པ་བྱ་རྒྱུ་དེ་བུ་ང་ཆུང་དུས་
ནས་སེམས་ཁོང་ནང་འཁོར་བཞིན་ཡོད། དེ་རིང་ངས་རྒྱ་གར་གྱི་སློབ་གསོ་བ་
གྲགས་ཅན་གིཇུབྷཱཨི་བདྷེཀཱ་ཡིས་བརྩམས་པའི་<<ཉིན་མོའི་སྐར་མ་>>ཞེས་
པའི་དཔེ་དེབ་འདི་བོད་ཡིག་ཏུ་བསྒྱུར་ཐུབ་པ་བྱུང་བ་འདིས་ཁྱེད་གཉིས་ཀྱི་
སེམས་ནང་དགའ་སྤོབས་སྦྱིན་ཐུབ་པའི་ཡིད་ཆེས་དང་རེ་བ་འཆང་བཞིན་
མཆིས། དེ་བཞིན་རང་ཉིད་ཤེས་ཡོན་དང་འབྲེལ་བའི་ལས་དོན་ཁོ་ན་ལ་སྣང་
བ་གཡེང་དུས་མཚམས་རེར་ཁྱིམ་གྱི་ལས་དོན་འདྲ་མིན་ཐད་འཐུས་ཤོར་འགྲོ་
གི་ཡོད་པ་མངོན་གསལ་རེད། འོན་ཀྱང་ངའི་གཏན་གྲོགས་བསྟན་འཛིན་
རྣམ་མཛེས་ལགས་ཀྱིས་ཁྱིམ་གྱི་བྱ་བ་མཐའ་དག་ལ་འཐུས་ཤོར་མ་བཏང་བར་
འགན་ཁུར་ཆ་ཚང་བླངས་པའི་ཐོག་ཁོ་བོར་བསམ་ཤེས་དང་རྒྱབ་སྐྱོར། ད་
དུང་བྱམས་བརྩེ་ཚད་མེད་གནང་བྱུང་བར་ཐུགས་རྗེ་ཆེ་ཞུ་རྒྱུ་ཡིན།

རང་ཉིད་ཀྱི་མི་ཚེའི་ལོ་རྒྱུས། 181
ཤེས་ཡོན་སློབ་སྦྱོང་གི་བརྒྱུད་རིམ་ཁྲོད་ཕྲན་གྱི་མིག་དཔེ་བྱ་ཡུལ་དང་
ལེགས་ཆ་ལེན་སའི་ཤེས་ཡོན་ཅན་མང་པོ་ཡོད་པའི་ནང་ནས་རྒན་ན་ག་
སངས་རྒྱས་བསྟན་དར་ལགས་ཁོང་གཅིག་ཡིན། ཐེངས་འདིར་ཡང་རྒན
ལགས་སུ་སྐྱབས་འཇུག་ཞུས་པ་བཞིན་མཛད་བྲེལ་ལ་མ་འཛེམས་པར་གུས་
པའི་འགྱུར་དེབ་འདི་མགོ་ནས་མཇུག་བར་ཞིབ་གཟིགས་ཀྱིས་ཞུ་དག་གནང་
བར་སྙིང་ཁོང་རུས་པའི་གཏིང་ནས་ཐུགས་རྗེ་ཆེ་ཞུ་རྒྱུ་ཡིན། དེ་བཞིན་བོད་
ཀྱི་རྩོམ་པ་པོ་དང་ལོ་ཙཱ་བ་གྲགས་ཅན་རྒན་ཆུང་ཚེ་རིང་ལགས་ནས་ཀྱང་
ཁོ་བོའི་འགྱུར་དེབ་ལ་ཐུགས་ཞིབ་གནང་ནས་སྙིང་དོན་མདོར་བསྡུས་ཤིག་
བྲིས་གནང་བ་དང་། བོད་ཀྱི་དཔེ་མཛོད་ཁང་གི་འགན་འཛིན་དགེ་བཤེས་
ལྷག་རྡོར་ལགས་ནས་ཁོ་བོའི་འགྱུར་དེབ་འདིར་བོང་བ་གསེར་གཟིགས་ཀྱིས་
དཔར་སྐྲུན་འགྲེམས་སྤེལ་གནང་བར་སྙིང་ཁོང་རུས་པའི་གཏིང་ནས་ཐུགས་
རྗེ་ཆེ་ཞེས་ཞུ་རྒྱུ་ཡིན།
དེ་ནས་བདག་ལ་བཀའ་དྲིན་ཧ་ཅང་ཆེ་བའི་བྷུན་ཏར་དགེ་འོས་མཐོ་
སློབ་ཀྱི་བོད་ཡིག་སློབ་དཔོན་རྒན་བེ་རི་རྒྱལ་སྲས་ལགས་ལ་ཐུགས་རྗེ་ཆེ་
ཞེས་ཞུ། ཁྱེད་ཀྱི་བཀའ་དྲིན་ལ་བརྟེན་ནས་ཕྲན་ཆུང་བོད་ཀྱི་རིག་གནས་དང་
རྩོམ་རིག་ལ་དོ་སྣང་གསར་པ་ཞིག་སླེབས་བྱུང་ལ། བོད་ཡིག་གི་གནས་ཚད་
ཀྱང་སྔར་ལས་དྲག་ཏུ་ཕྱིན་སོང་། དེ་དང་ལྷན་དུ་དྷ་ས་དཔེ་སྟོན་སློབ་གྲྭའི་
བོད་དགེ་ཟུར་པ་དང་སཾ་བྷོ་ཊ་བོད་སློབ་ཚོགས་པའི་བོད་ཡིག་རྒྱུས་སྟོན་པ་
རྒན་པ་སངས་ཚེ་རིང་ལགས་ནས་ཁོ་བོའི་འགྱུར་དེབ་འདི་ལ་ཞིབ་གཟིགས་
དང་ཞུ་དག་གནང་བར་མ་ཟད། ད་དུང་སྙིང་དོན་མདོར་བསྡུས་ཤིག་བྲིས་

182 ཉིན་མོའི་སྐར་མ།
གནང་བར་ཐུགས་རྗེ་ཆེ་ཞུ་རྒྱུ་དང་། སཾ་བྷོ་ཊ་སོ་ནཱ་དཱ་ཡི་སློབ་སྤྱི་ཟུར་པ་རྒན་
ངག་སྒྲོན་ལགས་ནས་དཔེ་དེབ་འདིའི་སྐོར་ངོ་སྤྲོད་གནང་བ་དང་།ས་རཱ་མཐོ་
སློབ་ཀྱི་ལོ་རྒྱུས་ཞིབ་འཇུག་སློབ་ཟུར་གཉགས་ཚེ་དབང་ལྷུན་གྲུབ་ལགས་
དང་རྒན་དཀོན་མཆོག་དགའ་བ་ནས་ཀྱང་ཐུགས་ཁུར་ཆེ་བཞེས་ཀྱིས་འགྱུར་
དེབ་འདི་གལ་ཆེན་ཞིག་ཏུ་བརྩིས་ནས་མགོ་ནས་མཇུག་བར་ཞུ་དག་གང་
ལེགས་གནང་བར་སྙིང་གི་ཁོང་ནས་ཐུགས་རྗེ་ཆེ་ཞུ་རྒྱུ་ཡིན།
དེ་ནས་རྒན་ཚེ་དཔག་ལགས་དང་རྒན་བསོད་ནམས་བཀྲ་ཤིས་ལགས།
རྒན་ཟུར་བློ་གྲོས་རྒྱལ་མཚན་ལགས་དང་ཨ་མའི་གཅེས་ཕྲུག་ལགས། སྡེ་དགེ་
སྐལ་བཟང་ལགས་དང་བསྟན་འཛིན་དབང་གྲགས་ལགས་བཅས་ཀྱིས་ཞུ་
དག་གནང་བར་སེམས་གཏིང་ནས་ཐུགས་རྗེ་ཆེ་གནང་ཞུ་རྒྱུ་ཡིན། མདོར་ན་
སྤྱིར་ཁོ་བོར་སྔ་ཕྱི་བར་གསུམ་དུ་དངོས་ཤུགས་བརྒྱུད་གསུམ་ནས་རྒྱབ་སྐྱོར་
རམ་འདེགས་གནང་མཁན་ཡོངས་དང་། སྒོས་ཐེངས་འདིར་འགྱུར་དེབ་དང་
འབྲེལ་བའི་སློབ་སྟོན་པ་དང་ཞུ་དག་པ་སོགས་འབྲེལ་ཡོད་རྒྱབ་སྐྱོར་གནང་
མཁན་ཡོངས་ལ་བཅོས་མིན་གྱི་སྒོ་ནས་ཐུགས་རྗེ་ཆེ་དང་བཀའ་དྲིན་བླ་མེད་
དུ་ཆེ་ཞེས་ཞུ་བ་ལགས་སོ།།གུས་ནམ་མཁའ་བསྟན་འཛིན་གྱིས་སྤེལ།།

